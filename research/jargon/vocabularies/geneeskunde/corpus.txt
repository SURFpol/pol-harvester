De gezondheidszorg in een bepaald land is het geheel aan activiteiten dat gericht is op de verbetering van de gezondheid van de mensen in dat land. Onder de gezondheidszorg wordt niet alleen het onderzoek en de kennis van gezondheid begrepen, maar ook de toepassing van deze kennis om de gezondheid van mensen te verhogen, ziekten te voorkomen (preventieve gezondheidszorg) of te genezen, en het lichamelijk en psychisch functioneren te verbeteren.
Wetenschappelijke bouwstenen leveren onder meer de biologie, scheikunde, natuurkunde en diverse sociale wetenschappen (bijvoorbeeld de medische sociologie en psychologie). Omdat de gezondheidszorg zich met het menselijk leven bezighoudt, spelen er diverse vraagstukken op het gebied van de medische ethiek zoals privacy, vrijheidsbeperking, abortus, euthanasie, klonen en genetische manipulatie.

In 2003 werd in Nederland 57,5 miljard euro aan de gezondheidszorg uitgegeven, hetgeen overeenkomt met ongeveer 12% van het bruto binnenlands product (bbp). Per inwoner ging het om een bedrag van 3.550 euro.Kosten van Ziekten in Nederland 2003 - Kosten van Ziekten In 2005 is dit bedrag volgens het CBS gestegen naar 68,6 miljard euro. De kosten zijn volgens het CBS in 2017 verder opgelopen tot 97,5 miljard euro,Zorguitgaven stijgen in 2017 met 2,1 procent, CBS, 29 mei 2018 13,3% van het bbp.

 Niveaus
De eerstelijnsgezondheidszorg is de "rechtstreeks toegankelijke" hulp. Elke zorgzoekende kan zonder beperking een beroep doen op een zorghulpverlener. Dit kan een huisarts zijn, apotheker, fysiotherapeut, diëtist, wijkverpleegkundige, tandarts, psycholoog van een consultatiebureau, algemeen maatschappelijk werk e.d. Vanuit de overheid wordt de centrale rol van de huisarts versterkt als eerstelijnshulpverlener, deels omdat dit de kwaliteit van de hulpverlening bevordert, deels omdat dit kostenbesparend werkt.
De tweedelijnsgezondheidszorg wordt gevormd door hulpverleners die slechts na verwijzing kunnen worden geconsulteerd. Bijvoorbeeld een gespecialiseerd arts waarnaar de huisarts doorverwijst, of een therapeut-psycholoog waarnaar een consultatiebureau doorverwijst.
De derdelijnsgezondheidszorg is de dienstverlening waar professionele hulpverleners beroep op kunnen doen voor hun zorgverstrekking, zoals gespecialiseerde laboratoria of een expertisecentrum van een academisch ziekenhuis.
Soms wordt ook nog van de "nulde" lijn gesproken als niet-professionele hulpverleners zorgbehoevenden op weg helpen naar de eigenlijke gezondheidszorg of elkaar ondersteunen in de zorg. Bijvoorbeeld een turnleerkracht die problemen met de motoriek van een kind vermoedt en ouders aanzet tot raadplegen van een arts. Of een pastoraal werkster die bij een huisbezoek psychische problemen vermoedt en aanzet om een Riagg of CGG te raadplegen. Ook zelfhulpgroepen worden tot de nulde lijn gerekend.

De grens tussen deze niveaus is niet steeds duidelijk. Zo kunnen sommige gespecialiseerde artsen rechtstreeks bezocht worden, of kan men als (familie van een) patiënt zelf naar de psychiatrische kliniek stappen, waar men in de regel pas na doorverwijzing komt. Wel kan er dan een verschil in tarief bestaan. Meestal betaalt men minder als men eerst via een (vaste) huisarts naar de tweede lijn stapt.

Vakgebieden
De gezondheidszorg kent een breed scala aan traditionele vakgebieden als farmacie, geneeskunde, verpleegkunde en verloskunde.

Ziekenzorg:
Ziekte en (aangeboren) afwijkingen: Ziektebeeld
(Para) Medische beroepen: Apotheker - Diëtist - Dierenarts - Verpleegkundige - Fysiotherapeut - Ergotherapeut - mondhygiënist - Logopedist - Oefentherapeut Cesar - Oefentherapeut Mensendieck -Optometrist - Orthodontist - Orthopedisch Manueel Therapeut (O.M.T.) - Podotherapeut - Psycholoog - Psychotherapeut - Radiodiagnostisch laborant - Radiotherapeutisch laborant - Tandarts - Huisarts - (basis)arts - Medisch Specialist
 In opleiding tot arts: Geneeskundestudent - Coassistent
 Medisch specialisten in opleiding: AIOS
 Medisch specialisten niet in opleiding: ANIOS
Medische dienstverlening: Activiteitenbegeleider - Ambulancedienst - Apotheek - Arbo-dienst - Audiologische Centrum - Crisisopvang - Dieet - Eerste hulp bij Ongelukken - Ergonomische dienstverlening - Fysiotherapie - GGD - Kraamzorg - Patiëntenorganisatie - RIAGGs - Thuiszorg - Verslavingszorg - Verzorging - Verpleging - Voetverzorging - Ziekenhuis - Universitair ziekenhuis - Kraamkliniek
Medicijnverstrekking: Farmacie - Farmaceutica - Apotheek - Farmaceutische industrie
Geestelijke gezondheidszorg: Coaching - Counseling - Crisisopvang - Psychiatrie - Psychiatrisch ziekenhuis - Persoonlijke ontwikkeling - Psycholoog - Psychotherapeut - RIAGG - Rouw & verliesverwerking - Stervensbegeleiding - Sociaal Pedagogische Dienst
Gehandicaptenzorg:
Lichamelijke handicap: Blindheid - Doofheid
Verstandelijke handicap: Downsyndroom
Ontwikkelingshandicap: Autisme
Therapie, Alternatieve geneeswijze en Paranormale geneeswijze: Anonieme Alcoholisten - Weightwatchers - Acupunctuur - Aromatherapie - Chiropraxie - relaxatie - Gentherapie - Haptonomie - Holistische therapie - Homeopathie - Antroposofische geneeswijzen - Hypnotherapie - Osteopathie - Regressie- en reïncarnatietherapie - Radiotherapie - Shiatsu - Yoga - Nucleaire geneeskunde
Zorgverstrekking: Adoptie - Pleegzorg - Jeugdzorg - Jeugdwerk - Jongerenwerk - Jongerencentra - Kinderopvang - Kraamzorg - Ouderenzorg - Verpleeghuiszorg - Thuiszorg- Huishoudelijke verzorging- Maatschappelijke gezondheidszorg
Gezondheidszorg algemeen: Medische ethiek - Medische automatisering - Medische bibliotheken - Medische dienstverlening - Medische internationale hulporganisaties - Zorg & marketing
Gezondheidsbescherming: Preventie - Toezicht - Bemoeizorg - Ademhalingstechniek
Overkoepelende organisaties NL: College voor zorgverzekeringen (CVZ) / Diemen - Koninklijke Nederlandse Maatschappij ter bevordering der Pharmacie (KNMP) / Den Haag - Nationale Atlas Volksgezondheid / Bilthoven - Nederlands Instituut voor Zorg en Welzijn (NIZW) / Utrecht - Raad voor de Volksgezondheid & Zorg (RVZ) / Zoetermeer
 Financiering
in Nederland: Ziekenhuizen tot en met 31 december 2004 of vanaf 1 januari 2005 (DBC)- Algemene Wet Bijzondere Ziektekosten (AWBZ)- Persoonsgebonden Budget (PGB)- Wet maatschappelijke ondersteuning (WMO)
In België: RIZIV, Vlaams Fonds, Persoonlijk assistentiebudget
Medische internationale hulpverleningsinstantie: Amnesty International - Artsen Zonder Grenzen - Dokters van de Wereld - Leprastichting - Memisa / Den Haag (NL) - Rode Kruis - Simavi / Haarlem (NL) - Stichting Dark & Light Blind Care / Veenendaal (NL) - Unicef

Indelingen
Een vaak gehanteerde indeling van de gezondheidszorg is die in: spoedeisende zorg (acuut, spoed), niet spoedeisende zorg (electief), chronische zorg en wenszorg (zoals bij zwangerschappen).

Een andere indeling is die in intramurale en extramurale zorg. Deze indeling is gemaakt vanuit het perspectief van de professionals, niet vanuit de zorgvragenden, want intramuraal staat voor opename, behandeling in ziekenhuis, kliniek, verpleeghuis of andere medische instellling en extramuraal staat voor de professionele gezondheidszorg bij een gezondheidsverlener in de praktijk of bij de zorgvragende thuis.

Gezondheidszorg aan huis
Met de oprichting van de eerste kruisvereniging in 1875 is in Nederland begonnen met de opbouw van een fijnmazig syteem van professionele gezondheidszorg aan huis, de  wijkverpleging, kraamzorg en zorg thuis. Dit systeem is wereldwijd vrijwel uniek en is de reden dat Nederland een van de weinige Westerse landen is waar bevallen thuis de standaard is en bevallen in een ziekenhuis de uitzondering.

In navolging van de verpleeghuiszorg wordt nu ook in de thuiszorg de maatschappelijke discussie aangezwengeld hoe ouderenzorg kan vernieuwen van een zorgverlenings-gestuurde en -gecentreerde organisatie naar manieren van denken en doen waar zorgvragende en haar behoeftes en belangen centraal staan.

Nederland
thumb|Breda in Beeld- Pop up Store Zorg
In Nederland is de overheid verplicht de goede gezondheidszorg van de bevolking te bevorderen door middel van regelgeving, dit is vastgelegd in de Grondwet. Hiervoor bestaan de volgende regelingen:

Gezondheidswet

Wet marktordening gezondheidszorg.Wet marktordening gezondheidszorg, Overheid.nl Deze regelt onder meer het bestaan van de Nederlandse Zorgautoriteit Door de Eerste Kamer is in december 2014 verworpen de Wijziging van de Wet marktordening gezondheidszorg en enkele andere wetten, teneinde te voorkomen dat zorgverzekeraars zelf zorg verlenen of zorg laten aanbieden door zorgaanbieders waarin zij zelf zeggenschap hebben (Wet verbod verticale integratie).

Wet Publieke Gezondheid

Verder zijn er de Zorgverzekeringswet, de Wet maatschappelijke ondersteuning (Wmo) en de Wet langdurige zorg (Wlz).

Bepaalde taken zijn overgeheveld naar de gemeenten. Op bepaalde punten hebben de regering en gemeenten onenigheid hierover.VNG schort overleg met kabinet over decentralisatie zorg op, VNG, 18 september 2013

 België

Zie ook
 Geneeskunde
 Geneesmiddel

Noten


Toegepaste wetenschap



Activiteitenbegeleider is een beroep in de medische dienstverlening dat bestaat uit het aanbieden van activiteiten aan heel veel verschillende doelgroepen, meestal in een activiteitencentrum of als onderdeel van een activiteitentherapie. Onder andere mensen met een lichamelijke of verstandelijke beperking, jeugd, psychiatrie, ouderen en dementerende ouderen.

Activiteitenbegeleiders hebben ongeveer acht uur per dag te maken met alle sociale, emotionele en cognitieve aspecten van hun cliënten waar zij op een professionele wijze mee om moeten gaan. Activiteitenbegeleiders werken doelgericht en methodisch.

De activiteit vormt alleen het instrumentarium om het sociale, emotionele, cognitieve en praktische welzijn van de cliënt te ontwikkelen, indien mogelijk uit te breiden en te behouden. De activiteit is nooit het doel op zich. Tijdens de opleiding is het vak methodisch handelen het belangrijkste aspect geworden.

Vermaatschappelijking
In de crisisjaren was het de armoede van mensen die nood veroorzaakte. Na de oorlog, na de wederopbouw, waren mensen in staat om zelf te voorzien in hun eerste levensbehoefte.
De Industrie kwam op gang, en veel jongeren trokken naar de stad. Veel families en gezinnen vielen uit elkaar, en de positie van de kerk werd zwakker. Het steeds meer opkomende kapitalisme veroorzaakte geestelijke problemen. Mensen raakten in geestelijke nood en het aantal echtscheidingen nam toe. De hulp die geboden werd door naasten of buren op basis immateriële hulp, bleek niet afdoende. Hierdoor ontstond de gedachte dat niet het individu, maar de maatschappij in zijn geheel verantwoording moest dragen voor de problematiek in de samenleving. De staat zorgde ervoor dat er instituten kwamen die de hulpbehoevende mens moest helpen en begeleiden.

Institutionalisering
De hulpverlening in Nederland werd een functie in de samenleving. Er kwamen bejaardenhuizen, zwakzinnigeninrichtingen en gezinsvervangende tehuizen.(Institutionalisering) Dit werd bekostigd met overheidsgeld. Er kwam een grote vraag naar mensen die hun volledige werktijd wilden besteden aan dit werk.

Professionalisering
In eerste instantie was er weinig verschil tussen de eerste beroepskrachten en mensen die dit werk op vrijwillige basis deden. Beroepskrachten leerden door ervaring, kennis en vaardigheden aan.De aard van de nood en de intensiteit hiervan zorgden ervoor deze ( aangeleerde) kennis te ontwikkelen en aan te passen. Er ontstonden diverse specifieke beroepen zoals verpleegkundige en arbeidstherapeut.( professionalisering)

Ontstaan activiteitensector
De vorm van de gekozen hulpverlening was afhankelijk van de waarde die de samenleving hieraan gaf. Zo bleek de materiële hulp hoger gewaardeerd. Na verloop van tijd ontstond er een verschuiving. Dit kwam doordat het financieel beter ging met Nederland. In de jaren 60 was er een enorme daling van vrijwilligers in de instituten en was er een toename van professionele krachten. Binnen de gezondheids- en welzijnsorganisaties werkten veel mensen met verschillende achtergronden en opleidingen. Naast de medische en lichamelijke zorg gingen steeds meer mensen zich bezighouden met het activeren en begeleiden van mensen binnen deze instellingen. Zij vormden een nieuwe sector: De Activiteitensector.

Activiteitenbegeleider in het dagelijks leven
Als algemeen gegeven stelt de activiteitenbegeleider zich als doel:

Het begeleiden van deelnemers bij activiteiten in het dagelijks bestaan, zodat zij zich lichamelijk, geestelijk en maatschappelijk welbevinden. De activiteit is geen doel op zich, maar een middel om het bovenstaande te bereiken.

De activiteitenbegeleider maakt daarbij onderscheid tussen drie verschillende aspecten:

 woonsituatie
 werk/leersituatie
 vrijetijdssituatie

Hieruit kunnen vier activiteitensoorten worden benoemd. Deze activiteitensoorten kunnen elkaar overlappen en zijn niet zo strikt als wordt omschreven. Deze activiteitensoorten worden ook wel zingevingsgebieden genoemd.

Ontspanningsactiviteiten:
Creatieve en recreatieve activiteiten; uitstapjes,onderhouden of aanleren van hobby's, muziek maken, sport en spel etc. De doelen zijn afhankelijk van het individu en kunnen heel verschillend zijn. Te denken valt aan zich nuttig voelen, sociale contacten onderhouden, verveling tegengaan en zingeving.

Educatieve activiteiten:
Bij deze activiteiten gaat het erom de deelnemer iets aan te leren in de ruimste zin van het woord. Computerles voor senioren, verkeersles voor mensen met een matig verstandelijke beperking, contact leren maken met anderen, uitbreiden van vaardigheden op elk willekeurig interessegebied. De doelen zijn afhankelijk van het individu, bijvoorbeeld jezelf waar maken, ontwikkelen en zekerder voelen.

Zelfzorgactiviteiten:
Dit worden ook wel ADL-activiteiten genoemd, Algemene Dagelijkse Levensverrichtingen. Deze activiteiten zijn gericht op het behoud van zelfstandigheid en onderhoud van "lijf en nest". Wassen, strijken, boodschappen doen, gebruik kunnen maken van het openbaar vervoer etc. Mogelijke doelen zijn uitbreiden van vaardigheden op sociaal, emotioneel en motorisch gebied, gevoel van eigenwaarde versterken, gevoelens van afhankelijkheid verminderen.

Arbeidsmatige activiteiten:
Hier draait het met name om het maken of leveren van producten en diensten ten behoeve van anderen. Inpak- en montagewerk, tuinonderhoud, verzorgen van dieren, administratieve werkzaamheden. Doelen kunnen zijn: Zinvolle dagbesteding, structuur, samenwerken en sociaal gevoel versterken, voorbereiden op een baan buiten de muren van een instelling.

Gezondheidszorg



De Africa Mercy is het grootste particuliere hospitaalschip ter wereld.

De Africa Mercy is een voormalige treinveerboot en is het nieuwste vlaggenschip van de internationale christelijke ontwikkelingsorganisatie Mercy Ships. Dit is een hulpverlenings- en ontwikkelingsorganisatie met hospitaalschepen. Alle medewerkers aan boord en de meeste medewerkers bij Mercy Ships Holland zijn vrijwilligers. De Africa Mercy is in juni 2007 na een proefvaart naar het West-Afrikaanse land Liberia vertrokken en bleef tot december 2007 in de haven van Monrovia actief.

De Africa Mercy had een aantal zusterschepen, zoals de Anastasis, en de Caribbean Mercy. Die zijn vanwege de grote kosten in 2007 uit de vaart genomen en vervangen door de Africa Mercy, die dubbel zo veel capaciteit heeft als beide schepen bij elkaar. Jaarlijks worden meer dan 7000 operaties aan boord gedaan. Het schip heeft zes operatiekamers en 450 bemanningsleden.

gezondheidszorg



De Algemene Ziektekosten Verzekering (AZV) is een basisverzekering (ziektekostenverzekering) die geldt voor iedere inwoner van Aruba. De rol van het Uitvoeringsorgaan AZV is het uitvoeren van de Landsverordening AZV. Dat houdt in dat de ziektekosten (huisarts, specialist, fysiotherapie, tandarts en ziekenhuisopname (eventueel in het buitenland)) vergoed worden voor iedereen die is ingeschreven als inwoner van Aruba.

De doelen van AZV zijn:
 Zorgen voor een goede bereikbaarheid van de gezondheidszorg voor alle verzekerden
 Ervoor zorgen dat de kwaliteit van de gezondheidszorg op een hoog peil blijft
 Zorgen voor een zo effectief en efficiënt mogelijke gezondheidszorg
 Budgetbewaking/kostenbewaking

AZV werkt samen met alle bovengenoemde zorgverleners. Er bestaan contracten tussen de AZV en de zorgverleners waarin is vastgelegd wat de vergoedingen zijn voor de verrichtingen die zij bij hun patiënten doen.

Met de heffing en invordering van de (inkomensafhankelijke) premie zijn de belastingautoriteiten belast.

Het ontwerp Landsverordening Algemene Ziektekostenverzekering werd in 1990 door het toenmalige kabinet-Oduber bij de Staten van Aruba ingediend. Het werd in 1992 door de Staten aanvaard. De AZV moest in de plaats treden van een verscheidenheid aan wettelijke regelingen inzake ziektekosten, zoals: een regeling voor overheidspersoneel, een regeling voor personeel van overheidsbedrijven, een regeling voor overheidsgepensioneerden, regelingen voor werknemers en de zogenaamde PPK-regeling, een regeling voor on- en minvermogenden. In 1996 traden de bepalingen betreffende het Uitvoeringsorgaan AZV in werking. Het zou tot 1 januari 2001 duren voor de Landsverordening geheel in werking trad. In 2000 gaf de toenmalige minister-president Eman leiding aan de stuurgroep die de volledige invoering voorbereidde. Met de inwerkingtreding van de Landsverordening Algemene Ziektekostenverzekering was Aruba het eerste land binnen het Koninkrijk der Nederlanden dat een basisverzekering voor normale ziektekosten voor de gehele bevolking invoerde. Nederland zou in 2006 volgen met de Zorgverzekeringswet, maar in deze wet worden ingezetenen niet automatisch (van rechtswege) verzekerd, maar worden verplicht een zorgverzekering bij een private partij af te sluiten. In 2011 werd in Caribisch Nederland een zorgverzekering ingevoerd die sterke overeenkomsten vertoont met de Arubaanse AZV.

 Bronnen/literatuur
 mr. G.J.A. Hamilton, De algemene ziektekostenverzekering van Aruba, Zorg & Verzekering, Bohn, Stafleu, Van Loghum, Jaargang 9, nr. 1, 2001, p.129-139

 Externe links
 AZV Aruba

 National Health Insurance Aruba

Gezondheidszorg
Verzekeren
Politiek in Aruba



De African Medical & Research Foundation (Amref) is een zelfstandige, Afrikaanse gezondheidsorganisatie. In Nederland is de organisatie bekend als Amref Flying Doctors, in 1969 opgericht en gevestigd in Leiden.

Het is Amref's missie om de gezondheid van kwetsbare bevolkingsgroepen in Afrika structureel te verbeteren, zodat zij de kans krijgen om aan armoede te ontsnappen. Daarbij richt Amref zich met name op (zwangere) vrouwen.

De organisatie is in 1957 opgericht als de ‘Flying Doctors of East Africa’ en is de oudste en grootste Afrikaanse gezondheidsorganisatie. Van alle medewerkers van Amref heeft 97% een Afrikaanse nationaliteit. Volgens Amref weten lokale artsen immers het beste wat er in de gemeenschap speelt, waar de cultuur uitdagingen en kansen biedt en hoe zij daar mee om kunnen gaan.

Amref opereert vanuit Afrika via zes regiokantoren: Ethiopië, Kenia, Oeganda, Tanzania, Zuid-Afrika en Zuid-Soedan. Daarnaast heeft de organisatie verschillende vestigingen in andere landen: Canada, Denemarken, Duitsland, Frankrijk, Groot-Brittannië, Italië, Monaco, Nederland, Oostenrijk, Spanje, de Verenigde Staten en Zweden. In de niet-Afrikaanse landen zet Amref zich, naast fondsenwerving, in voor een verantwoorde besteding van die fondsen aan de projecten en programma’s in Afrika. De organisatie vraagt ook aandacht voor gezondheidsvraagstukken in Afrika en zet zich in voor de belangen van kwetsbare Afrikaanse bevolkingsgroepen.

 Amref in Nederland
Amref Flying Doctors ontvangt sinds 2007 subsidie van het ministerie van Buitenlandse Zaken en is daarnaast afhankelijk van giften van de Nationale Postcode Loterij, stichtingen, bedrijven en ruim 54.000 particuliere donateurs. De organisatie is houder van het keurmerk van het Centraal Bureau Fondsenwerving (CBF), aangemerkt als ANBI en ISO-gecertificeerd.

Koning Willem-Alexander was sinds 1999 tot 2013 beschermheer van Amref Flying Doctors Nederland. Hij volgde daarmee zijn opa, Prins Bernhard, op. In 1989 deed destijds nog kroonprins Willem-Alexander vrijwilligerswerk als piloot voor Amref.

Externe links
 Amref Flying Doctors
 Amref internationaal

Hulporganisatie
Gezondheidszorg



Een artsenbezoeker is een functionaris die huisartsen, specialisten en apothekers informeert over medische of farmaceutische producten.  Artsenbezoekers werken in opdracht van farmaceutische bedrijven en leveren informatie ten aanzien van geneesmiddelen die de farmaceutische industrie probeert te promoten.

In België werd in 1998 het pilootproject "Onafhankelijke artsenbezoekers" opgestart, onder verantwoordelijkheid van het Belgisch Centrum voor Farmacotherapeutische Informatie (BCFI):

Een "academic detailer" (arts of apotheker van opleiding) bezorgt huisartsen wetenschappelijke, "evidence-based" informatie over een bepaalde geneesmiddelentopic tijdens een persoonlijk bezoek. De gebrachte informatie is gebaseerd op een uitgebreid systematisch literatuuronderzoek die een bepaald onderwerp behandelt.

Na vier jaar, in 2002, werd het pilootproject - dat werkzaam was in de regio Groot-Gent - uitgebreid naar andere Vlaamse regio's (Groot-Brugge en zuidoosten van Oost-Vlaanderen). In 2005 werd een vergelijkbaar project opgestart in Wallonië.

In 2018 werden de subsidies voor dit project academic detailing geschrapt ondanks een positief effect (5%) op het voorschrijfgedrag van artsen. Overige projecten van vzw Farmaka werden overgedragen naar het bcfi.

Externe links
 Project Farmaka VZW
 BCFI

Gezondheidszorg



Barrio Adentro is een programma opgezet in Venezuela om gratis gezondheidszorg te verstrekken aan arme en achtergestelde gemeenschappen. Het programma omvat de opbouw van ziekenhuizen, residenties voor dokters, ... op plaatsen waar weinig mensen toegang tot gezondheidszorg hadden, het importeren van duizenden Cubaanse dokters, en het opleiden van Venezolaanse geneesheren (zowel in Venezuela als in Cuba). Volgens de regering werd reeds 70% van de totale bevolking verzorgd dankzij dit programma.

Er werken reeds 15.000 Cubanen in Venezuela, deze verdienen meer dan in Cuba. In ruil voor de Cubaanse dokters kan Cuba Venezolaanse aardolie onder de marktprijs aankopen.

Politiek in Venezuela
Gezondheidszorg



Bedlegerigheid is de toestand waarbij een persoon niet meer op eigen kracht op kan staan en noodgedwongen in bed moet liggen. Nadelige bijkomende verschijnselen zijn:
 Onvoldoende bloedcirculatie met risico op trombose;
 optreden van doorligwonden (decubitus) ten gevolge van het te lang in één houding liggen;
 botontkalking;
 constipatie;
 langdurige bedlegerigheid doet de spieren zwakker worden;
 psychische problemen zoals klinische depressie.

Gezondheidszorg



thumb|right|300px|Vroeger vond bestrijding veel handmatig plaats. Hier worden jongens uitbetaald die rupsen van tabaksplanten hebben gevangen.
Biologische bestrijding is de bestrijding van schadelijke organismen in de land- en tuinbouw door een natuurlijke vijand van het schadelijke organisme uit te zetten.
Mogelijk kunnen in de toekomst ook door muggen overgebrachte infecties op deze manier bestreden worden.

Voordelen van biologische bestrijding zijn:
Geen milieuschade door residuen van pesticiden in het gewas, in de bodem of oppervlaktewater.
De bestrijders houden zichzelf in stand. Ze voeden en vermenigvuldigen zich.
De op te ruimen prooi kan niet resistent worden.

Nadelen zijn:
Biologische bestrijders kunnen wegvliegen, met name de insecten zoals sluipwespen. Daarom worden ze vooral in kassen toegepast.
Volledige bestrijding is niet mogelijk. Er blijven altijd veroorzakers van plantenziekten of plagen achter.

300px|thumb|Tomaat met geparasiteerde eitjes van witte vlieg

Men onderscheidt grofweg parasieten (eigenlijk parasitoïden) en roofdieren.
Parasieten leven ten koste van andere organismen zoals bacteriën bij rupsen of sluipwespen bij de witte vlieg.
Roofdieren eten een ander organisme op, zoals de  roofmijt Phytoseiulus persimilis die rode spintmijten eet, of  het lieveheersbeestje dat luizen eet.

Voorbeelden van natuurlijke vijanden

Bacteriën
Bacillus thuringiensis vormt een giftige stof waarvan vele insecten dood gaan. Die bacteriën worden in poedervorm verkocht om op planten te spuiten. Via genetische modificatie zijn er tegenwoordig gewassen die het gif producerende gen ingebouwd hebben, de zogenaamde Bt-gewassen.
Wolbachia wordt ingezet om muggen mee te besmetten, opdat ze geen ziektes meer overbrengen. Het gaat om muggen die knokkelkoorts, gele koorts en malaria op mensen overbrengen. Het onderzoek verkeert in experimentele fase.Biologische bestrijding malaria nabij Trouw, 10 mei 2013

Schimmels
Sommige schimmels, zoals Verticillium lecanii, doden insecten. Commercieel wordt dit tegenwoordig ook toegepast om insecten te bestrijden
In de strijd tegen Amerikaanse vogelkers of bospest (Prunus serotina) gebruikt men een sporensuspensie van de loodglansschimmel (Chondostereum purpureum)
Nematoden
Nematoden of aaltjes veroorzaken veel plantenziekten, maar kunnen ook helpen in de strijd tegen naaktslakken of de gegroefde lapsnuittor (taxuskever).
Insecten
Sluipwespen leggen eieren in de larven van andere insecten zoals rupsen (vlinderlarven), luizen of kaswittevlieg (parasiet)
Keverlarven vreten soms andere insecten. De larve van het lieveheersbeestje is een bekende luizenvreter (roofdier)
De larven van zweefvliegen eten ook luizen
Virussen
Tegen rupsen kan men een suspensie van virussen spuiten, waardoor ze dood gaan.

Zie ook
Lijst van biologische bestrijders en bestuivers
Biologische zaaitabel
Steriele-insecten-techniek

Externe link
VELT - vereniging voor ecologische leef- en teeltwijze

Duurzame landbouw
Tuinbouw
Gewasbescherming
Gezondheidszorg



thumb|300px|Bloeddonatie
Een bloedbank of bloeddonorcentrum is een gebouw of locatie waar bloeddonoren bloed afgeven voor transfusie aan patiënten die dit bloed nodig hebben. In Nederland en België zijn bloedbanken meestal vaste locaties, waar men op vaste tijdstippen donoren ontvangt. In andere landen werkt men ook wel met een "rondreizende" of mobiele bloedbank, waarbij men bijvoorbeeld driemaal per jaar een week lang in een bepaalde stad of regio een bloedbank inricht, en men daarna weer vertrekt naar een volgende locatie.

 De bloedbank
250px|thumb|Een bloedbank van Magen David Adom
In ontwikkelde landen omvat een bloedbank onder meer:
 Een ontvangstruimte, waar de donor zich aanmeldt, en vaak met behulp van een legitimatie zijn identiteit bewijst.
 Een keuringsruimte, waar de donor vóór de donatie een medische keuring ondergaat, om te zien of hij veilig kan doneren. Deze keuring dient te geschieden in een aparte ruimte, zodat de privacy van de donor gewaarborgd is.
 Een donatieruimte, waar de donor meestal plaats kan nemen in gerieflijke leunstoelen of bedden en waar het bloed afgenomen wordt.
 Een koffieruimte, waar de donor na de donatie geacht wordt nog even plaats te nemen en wat te eten en drinken.
 Het bloed dient na de afname gekoeld te worden, hiervoor dient er een koelkast of koelruimte aanwezig te zijn.
 Niet elke bloedbank heeft meer zijn eigen laboratorium waar het bloed getest en bewerkt wordt. Tegenwoordig zijn daarvoor vaak laboratoria op centrale locaties ingericht, waar het bloed naartoe getransporteerd wordt.

 Donor zijn en bloed doneren

 Geschiedenis van de bloedbanken

Nadat Karl Landsteiner in 1901 het moderne systeem van bloedgroepen ontwikkelde en in 1937 de resusfactor identificeerde, werd het mogelijk om veilig bloed van de ene persoon aan de andere te geven. Tijdens de Tweede Wereldoorlog werd een methode ontdekt om bloed gedurende langere tijd buiten het lichaam vloeibaar (niet gestold) en goed te houden. Hierdoor werd het mogelijk om bloed in een ziekenhuis op voorraad te houden.

Elk ziekenhuis stichtte toen een eigen bloedbank, waarbij mensen uit de omgeving opgeroepen werden om bloed te komen geven. Vaak bestond zo'n bloedbank alleen uit een kast met de spullen die nodig waren voor de donatie, een stoel, en een koelkast om het bloed in te bewaren.

Met de ontwikkeling van de medische wetenschap en de geneeskunde werd de vraag naar bloed groter en veranderden de eisen die aan een bloedbank gesteld werden. Bloedbanken werden steeds groter en georganiseerder en gingen steeds vaker samenwerken, hetgeen in Nederland en België uiteindelijk leidde tot één landelijke organisatie waarbij alle plaatselijke bloedbanken aangesloten zijn.

 Nationale organisaties van bloedbanken
thumb|Bloedbank Leiden
De Nederlandse organisatie van bloedbanken heet Sanquin.

De Belgische organisatie van bloedbanken wordt vanuit het Belgische Rode Kruis georganiseerd.

 Veterinaire Bloedbank
Sinds 2003 bestaat er in Nederland een bloedbank waar honden- en kattenbloed wordt afgenomen, opgeslagen en wordt uitgegeven aan patiënten in binnen- en buitenland.

Gezondheidszorg



Een bloeddonatie is een vrijwillige afgifte van bloed door een bloeddonor. Het bloed kan bestemd zijn voor een patiënt die een bloedtransfusie nodig heeft, maar ook voor de fabricage van medicijnen. Een bloeddonatie vindt meestal plaats op een bloedbank, waarna het bloed getest en bewerkt zal worden, voordat het naar een patiënt in een ziekenhuis gaat.

Bij het opstarten van de bloedafnames in België rond 1926, wegens de zeer grote terughoudendheid van de potentiële bloedgevers, werd er 400 BEF gegeven voor een halve liter bloed. Indien men dringend werd opgeroepen kwam daar een 50 BEF bij per gifte. Ter vergelijking: arbeiders verdienden toen ongeveer 235 BEF per maand. Bijna één dubbele maandwedde per bloedgift dus. Er waren toen ongeveer 8000 bloedgevers in België.

thumb|Een bloeddonor geeft bloed
thumb|Close-up van bloedafname
thumb|Bloedafname in donorcentrum van Sanquin
thumb|Een donor ontvangt geen betaling, maar trouwe donoren gaan niet met lege handen naar huis.
thumb|Sculptuur van Corry Ammerlaan voor 60 keer bloedgeven

 Belangeloos
In Nederland is men belangeloos bloeddonor, dat wil zeggen dat men geen geld of een andere beloning ontvangt voor het gegeven bloed. Bij mijlpalen als 5, 10 en 20 keer doneren, ontvangt men wel een symbolische blijk van dank. Veel bloeddonoren zien het feit dat men met het doneren van bloed een maatschappelijk nuttig doel dient als een vorm van beloning op zich.

In België krijgt men per donatie een cadeaubon. De bonnen kan men sparen en inruilen voor geschenken zoals een boek, een fles shampoo, een handdoek enz.

In Suriname bestaat de Nationale Bloedbank sinds 1980. Sinds 1999 geldt ook hier dat men alleen vrijwillig en belangeloos kan doneren.

Het idee achter het belangeloze donorschap is dat men eerlijker zal zijn bij het beantwoorden van de medische vragenlijst, waardoor vóór de donatie een betere inschatting kan gemaakt worden van een eventueel risico van de bloeddonatie voor de donor of voor de ontvanger.Screening bloeddonor is effectief, ondanks leugens NTvG, 12 oktober 2015

In andere landen zijn er soms bloedbanken waar donoren een geldelijke vergoeding ontvangen voor hun bloed zoals in België in de jaren twintig van de 20e eeuw eveneens het geval was.

 Donor worden
Men kan bloeddonor worden vanaf het achttiende jaar. Men kan zich als nieuwe donor aanmelden tot het 65e jaar; als men eenmaal donor is, kan men tot het tachtigste jaar (mits men in goede gezondheid verkeert) donor blijven (maximale leeftijd is opgetrokken van 69 maar 79 in 2018).
In België mocht men pas bloed geven vanaf 21 jaar, maar dat is rond 1980 gedaald naar 18 jaar. Bloed geven kon men tot de dag voor men 65 jaar oud werd, daarna niet meer. Begin juli 2011 werd die leeftijdsgrens ook opgetrokken naar 70 jaar.

Er zijn in Nederland circa 331.000 bloeddonors, die aan circa 721.000 donaties meewerken (2017) Jaarverslagen Sanquin. Regelmatig moeten donoren stoppen met doneren, omdat zij de leeftijdsgrens bereiken of vanwege gezondheidsproblemen. Daardoor is er een voortdurende behoefte aan nieuwe donoren.

Wanneer iemand zich aanmeldt als donor, zal hij of zij uitgenodigd worden voor een eerste afspraak bij de dichtstbijzijnde bloedbank. Tijdens deze eerste afspraak krijgt de nieuwe donor informatie over het doneren en wordt er een uitgebreide medische vragenlijst doorgenomen met de donor. De donor wordt vervolgens medisch gekeurd en er worden enige buisjes bloed afgenomen om de bloedgroep te bepalen en om de donor te testen op belangrijke infectieziekten. Tijdens de eerste afspraak doneert een donor in Nederland nog geen halve liter bloed. Pas wanneer alle uitslagen van alle testen op infectieziekten bekend zijn (dit is vier weken na de eerste afspraak), kan een donor uitgenodigd worden voor de eerste afname van een halve liter bloed.

 Een donatie
Voorafgaand aan een afname moet een vragenlijst worden ingevuld, met onder meer vragen over de gezondheidstoestand, het medicijngebruik, recente medische behandelingen, recent verblijf in het buitenland en levensstijl (inclusief seksuele gewoonten). Voorts worden de bloeddruk en (in Nederland) het hemoglobinegehalte ("ijzer") gemeten; de Hb-waarde moet minimaal 8,4 zijn bij mannelijke donoren, en 7,8 bij vrouwen. Doel hiervan is om te kijken of de donor gezond genoeg is om bloed te kunnen en mogen geven. Enerzijds wil men de ontvanger beschermen tegen bloed van 'slechte' kwaliteit en anderzijds wil men voorkomen dat de gezondheid van de donor door de donatie zal worden geschaad.

Na deze keuring volgt de afname: de donor neemt plaats in een afnamestoel of -bed, en de arm van de donor wordt ontsmet op de plaats waar de naald zal worden ingebracht. Vervolgens wordt er een injectienaald aangebracht in de ader die aan de binnenkant van de elleboogsplooi te vinden is. Het bloed stroomt via een slangetje in een plastic zak. Het duurt zeven tot twaalf minuten (bloed) of circa drie kwartier (plasma), voordat de zak vol is. Het doneren is niet pijnlijk: een donor voelt de prik in de arm, maar dit gevoel ebt al na enige seconden weg, waarna men wacht totdat de ingestelde hoeveelheid afgenomen is.

 Aantal donaties en hoeveelheid per donatie
In België mag men maximaal 4 keer per jaar bloed geven. Men mag ook maximaal 30 maal per jaar bloedplasma geven via plasmaferese, of 26 keer per jaar als men ook bloed geeft. Een donatie van bloedplaatjes kan tot 24 keer per jaar.

In Nederland mogen mannen maximaal 5 keer per jaar bloed geven, vrouwen maximaal 3 keer per jaar. Het geven van plasma mag 26 keer per jaar, met een minimale periode van twee weken tussen donaties.

In België wordt er sinds 4 juli 2016Wat betekent overschakeling naar nieuwe bloedzak voor jou als donor? 450 ml of 470 ml bloed afgenomen (voorheen 400 & 470), afhankelijk van de lengte, het gewicht en het geslacht van de donor, maximaal vier keer per jaar. Voor bloedplasma is dat max. 650 ml.
In Nederland wordt er 500 ml bloed of 660 ml plasma afgenomen. Er wordt voor plasma afname een proef met een gewicht/lengte afhankelijke hoeveelheid uitgevoerd.

 Na de donatie
In het algemeen heeft een bloeddonatie weinig effect op het functioneren. Donoren wordt wel verzocht om na de afname nog even te rusten en wat te drinken: men kan zich direct na de afname wat duizelig voelen. Ook kan men de ervaring hebben dat men zich de rest van de dag wat "flauw" voelt. Inspannend werk of zwaar sporten kan dan beter vermeden worden de eerste 12 uur na de afname. De meeste bloedbanken laten donoren de eerste 30 minuten na donatie in de kantine plaatsnemen en een tussendoortje en verfrissing nemen, zodat ze kunnen herstellen. Soms vallen mensen flauw tijdens of na een bloed- of plasma-afname. Dit kan voorkomen worden door van tevoren genoeg te eten en te drinken, uitgerust naar de bloedbank te gaan, en door het afnamebed tijdens het doneren in horizontale stand te zetten.

Het lichaam gaat na afname weer nieuw bloed maken. Het volume van het bloedplasma is na ongeveer 12 uur weer op het oude peil, het bloedplasma en de bloedplaatjes zijn binnen enkele dagen aangevuld, de rode bloedcellen zijn na enkele weken vervangen, en het ijzergehalte is na circa twee maanden hersteld.

 Verwerking van het bloed
Vóórdat het afgestane bloed gebruikt wordt, wordt dit altijd op een aantal infectieziekten getest, waaronder hiv, hepatitis B, hepatitis C, hepatitis E, syfilis en hemofilie (niet in Nederland). Sinds 1 juli 2013 wordt er in Nederland enkel nog bij nieuwe donors getest op het humaan T-cel lymfotrope virus HTLVBloedverwant magazine 2013 #2, pagina 2, deze test wordt niet meer na elke donatie gedaan.

Het afgestane bloed wordt tegenwoordig altijd eerst bewerkt voordat het aan een patiënt gegeven wordt. Het wordt meestal gesplitst in verschillende onderdelen, onder andere de rode bloedcellen, de bloedplaatjes en het bloedplasma. Al deze onderdelen kunnen aan verschillende patiënten gegeven worden, die precies dat onderdeel nodig hebben. Deze bloedonderdelen worden aangeduid met de term "bloedproduct".

 Soorten donaties
 Volbloed
De meeste donoren bij de bloedbank geven volbloed, wat wil zeggen dat zij een halve liter bloed afgeven tijdens hun donatie. Dit bloed wordt tegenwoordig niet meer in de oorspronkelijke samenstelling aan een patiënt gegeven, het wordt op het laboratorium in de verschillende onderdelen gescheiden voor verschillende toepassingen.

 Plasma
thumb|right|200px|Plasmadonatie
thumb|right|200px|Ander type plasmacentrifuge
Verder zijn er ook plasmadonoren. Deze geven via een speciale techniek alleen hun bloedplasma af. De rode en witte bloedcellen en de bloedplaatjes worden tijdens deze donatie niet afgenomen.

Een plasmadonatie (plasmaferese) duurt wat langer dan een bloeddonatie, ongeveer 30-45 minuten. Het bloed wordt (net als bij een bloeddonatie) door een naald in de elleboogplooi afgenomen en tegen het stollen met citraat vermengd. In een machine, die naast de donor staat, wordt het bloed gecentrifugeerd, waardoor plasma en bloedcellen gescheiden worden. De donor ontvangt de bloedcellen via hetzelfde slangetje en dezelfde naald terug, terwijl het apparaat het plasma in een plasmazak opslaat.

Er bestaan hiervoor verschillende systemen, waarvan hier rechts op de foto een voorbeeld. De centrifuge is de donkerrode koker, rechtsboven op de machine. De bloedcellen worden verzameld in het bakje daaronder. Het plasma stroomt uit de centrifuge door een helder slangetje in een zak die (op de foto net zichtbaar onder de armlegger) rechtsonder onder het apparaat hangt. Is het vat met bloedcellen vol, dan wordt het proces omgekeerd en worden de bloedcellen door dezelfde naald aan de donor teruggegeven. De donor voelt in zijn elleboog geen enkel verschil tussen afname en teruggave. De donor op de foto houdt in zijn hand een balletje dat door de machine wordt opgeblazen. Door erin te knijpen spant de donor de spieren in zijn onderarm waardoor de bloedstroom uit de hand naar de aders gestimuleerd wordt en de donatie vlotter verloopt. Tijdens de teruggave laat de machine het balletje leeglopen zodat de donor op dat moment niet knijpt. Na 3 keer afnemen, scheiden en teruggeven is de zak met plasma vol (660 ml, dus 220 ml per 'ronde') en kan de donor worden afgekoppeld.

Niet iedereen kan plasmadonor worden. Er is veel behoefte aan rode bloedcellen van bloedgroep 0, dus heeft men van bloeddonoren met deze bloedgroep liever een gewone bloeddonatie. Bovendien moeten de bloedvaten van plasmadonoren goed aan te prikken zijn, anders mislukt de donatie.

Hierboven werd reeds beschreven dat het enige tijd duurt voor het ijzergehalte weer op peil is bij een volbloeddonatie. Het ijzer is een belangrijk bestanddeel van hemoglobine, dat zich in de rode bloedcellen bevindt. Omdat men de rode bloedcellen bij plasmadonatie niet kwijtraakt, herstelt men sneller van de plasmadonatie. Daarom mag men veel vaker plasma doneren dan volbloed, in principe zelfs één keer per twee weken. De meeste plasmadonoren komen één keer per maand doneren.

 Bloedplaatjes
Ten slotte zijn er ook donoren van bloedplaatjes. Via eenzelfde soort speciale techniek als bij de plasma-afname wordt bij hen alleen een bepaalde hoeveelheid bloedplaatjes afgenomen. Er zijn niet zoveel donoren die alleen bloedplaatjes geven, omdat dat relatief gezien niet vaak nodig is. Ook voor het doneren van bloedplaatjes moeten de bloedvaten goed aan te prikken zijn, omdat de donatie lang duurt: zo'n vijftig minuten tot een uur.

 Navelstrengbloed
Als aanstaande moeder kun je aangeven het bloed van de navelstreng na de geboorte te laten opslaan. Dit navelstrengbloed bevat stamcellen die gebruikt kunnen worden bij de behandeling van onder andere leukemie. In België bestaan er vijf navelstrengbloedbanken namelijk UZ Gent, ULB Brussel, St-Luc Brussel, CHU Luik en UZ Leuven . Deze banken hebben ieder weer verschillende afnamelocaties. In Nederland is er één navelstrengbloedbank in Leiden, het vroegere EuroCord thans onderdeel van Sanquin en het afnemen gebeurt door gespecialiseerde verloskundigen in een aantal ziekenhuizen.

 Organisaties
In Nederland is de organisatie Sanquin actief als bloedbank, in België is dat het Rode Kruis evenals in Suriname (De Nationale Bloedbank).

 Externe links
 https://web.archive.org/web/20080119032040/http://www.rodekruis.be/NL/Steun/Bloed/Bloed/
 http://www.bloedgeven.nl

Gezondheidszorg
Liefdadigheid



Boebs is een acroniem dat staat voor Blijf Op Eigen Benen Staan. Het is een Vlaams project om valpreventie, het voorkomen van valongevallen bij ouderen, op de agenda te plaatsen, het toe te passen en vervolgens ook getalorde oplossingen voor de betreffende gemeenschappen te stimuleren.

 Project
Boebs is een trajectbegeleiding ontwikkeld in 2004 door het Vlaams Instituut voor Gezondheidspromotie voor de lokale gemeenschap om hun eigen valpreventieproject op te zetten. Aan de hand van een aantal duidelijke stappen, vergezeld van concreet campagnemateriaal, advies en suggesties voor mogelijke acties kan iedere gemeenschap aan de slag.

Externe link
 boebs.be

Gezondheidszorg



Centrum voor Geestelijke Gezondheidszorg, kortweg CGG, in Vlaanderen, is een gezondheidszorgvoorziening gespecialiseerd in geestelijke gezondheidszorg, deels op eerste lijn (direct contact mogelijk door de cliënt), bij voorkeur op tweede lijn (hulpverlening na doorverwijzing van een deskundige), die ambulante psychologische en psychiatrische hulp voorziet. In Nederland bestaat een gelijkaardige instelling: RIAGG.

Doelstellingen
Een multidisciplinair team, onder leiding van een psychiater begeleidt mensen met matige tot ernstige psychische en psychiatrische problemen. De meeste CGG hebben ook een beperkt aanbod aan preventieve en psycho-educatieve activiteiten (bijvoorbeeld een oudercursus "opvoedingsproblemen" of psycho-educatie over depressie) en aan vormingsactiviteiten voor andere hulpverleners.

Verspreiding
Na de fusie-operatie van 1999 telt Vlaanderen 21 centra. Ieder centrum heeft verschillende locaties en staat in voor een regio bestaande uit meer dan 400.000 inwoners.

Sommige centra hebben een specialistische werking: bijvoorbeeld daderhulp, drughulpverlening, zelfmoordpreventie, KOPP (Kinderen van Ouders met Psychiatrische Problemen)-werking, ...

Instroom
Mensen worden vaak naar een Centrum Geestelijke Gezondheidszorg verwezen door de huisarts, door een ziekenhuis, een CLB of door de jeugdbescherming, maar men kan ook op eigen initiatief een afspraak maken voor een probleem-verkennend gesprek, waar tevens allerlei praktische vragen kunnen beantwoord worden. Sinds 2000 is dit in België sterk veranderd en kan men op eigen initiatief zelden geraken bij een CGG. Een doorverwijzing uit de 1ste lijn (bv. de huisarts) wordt noodzakelijk. De CGG bevinden zich daarom de dag van vandaag vooral op de tweede lijn. De aanmeldklachten die het vaakst voorkomen zijn depressie en angststoornissen (meer bij vrouwen dan bij mannen). Andere vaak voorkomende problematieken zijn persoonlijkheidsstoornissen, verslaving (meer bij mannen dan bij vrouwen) en -bij kinderen en jongeren- gedrags- en opvoedingsproblemen. Meerdere klachten kunnen tegelijk voorkomen.

Doelgroepen
Meestal bestaat er binnen het team van voornamelijk psychologen, bachelors toegepaste psychologie en/of maatschappelijk assistenten een specialisatie per doelgroep: bv. kinderen en jongeren, volwassenen, ouderen en ook forensische zorg.

Volwassenen
Volwassenen kunnen er terecht met problemen als depressie,angst en fobieën, persoonlijkheidsstoornissen,  stress-problemen, seksuele moeilijkheden,overspanning, alcoholisme, slapeloosheid, psychosomatische symptomen, ...

Kinderen
Kinderen en hun ouders kunnen zich aanmelden met gedragsmoeilijkheden van een of meerdere kinderen, opvoedingsproblemen, bedwateren, angsten, stotteren, puberteitsproblemen, schoolproblemen, seksuele problemen, enzovoort.

 Forensische doelgroep
Hierbij gaat het om hulp aan volwassenen met een middelenproblematiek en/of impulscontroleproblematiek.

Enerzijds kan het gaan om mensen die hulp zoeken op eigen initiatief of t.g.v. een strafwettelijke bepaling.

Voor personen met een impulscontroleproblematiek, al dan niet in combinatie met een alcoholproblematiek is er de individuele therapie. Men kan hier ook terecht op basis van doorverwijzing van politie of justitie (voorlopige/voorwaardelijke invrijheidstelling, elektronisch toezicht, internering enz.).

Anderzijds kan het gaan om mensen die hulp zoeken in het kader van een gerechtelijke alternatieve maatregel.

Voor personen met een middelen- en/of impulscontroleproblematiek die zijn doorverwezen vanuit een bemiddeling in strafzaken, vrijheid onder voorwaarden of een probatie, bestaat er evenzeer individuele therapie en vorming.

Ook zijn er groepsvormingen rond agressie, alcohol of geweld in de partnerrelatie aanwezig.

 Tarieven
Het standaardtarief bedraagt 11 euro. Urgentiezorg en een eerste consultatie blijven gratis. Mensen met een verhoogde tegemoetkoming binnen de ziekte- en invaliditeitsregelgeving of mensen in budgetbegeleiding betalen een verminderd tarief van 4 euro per gesprek. Gedetineerden, asielzoekers, mensen zonder papieren of personen die zich in een behartenswaardige situatie bevinden, hoeven geen bijdrage te betalen. Het gaat hier om niet-medische consultaties.

Voor een consultatie bij een psychiater, logopedist, kinesist, ... gelden de (terugbetalings-)tarieven van de ziekteverzekering. De bijdrage in zo'n consult is dan het remgeld.

De Centra Geestelijke Gezondheidszorg zijn gesubsidieerde instellingen. Sommige ervan zijn ook actief op het vlak van suïcidepreventie, kindermishandeling, ouderenzorg, alcohol-en drugproblematiek, forensische zorg, enzovoort.
Gezondheidszorg
Zorginstelling in België



Een consultatiebureau is een instelling waar men terechtkan voor preventieve gezondheidszorg. In Nederland zijn er onder meer consultatiebureaus (geweest) voor advies over de gezondheid van kinderen, (homo)seksualiteit, alcohol en drugs en antroposofie. Voor kinderen is er in Vlaanderen een vergelijkbare instelling onder de naam Kind & Gezin.

 Kinderen
Een consultatiebureau binnen de Jeugdgezondheidszorg wordt gefinancierd door de gemeente. Het verzorgt medische basiszorg en preventie bij alle kinderen van 0 tot 4 jaar. Het is een gratis instelling die adviserend werkt vanuit de eerste lijn (zonder voorafgaande verwijzing) en openstaat voor alle kinderen vanaf de geboorte. De consultatie wordt uitgevoerd door een arts en een verpleegkundige, ondersteund door een assistente. Een van de taken is het vaccineren van baby's en peuters/kleuters tegen onder andere difterie, kinkhoest, tetanus, polio, Haemophilus influenzae en pneumokokken. Verder algemene controle van bijvoorbeeld heupen, indalen van testikels, ogen (scheelzien) en groei (lengte en gewicht). Daarnaast wordt de ontwikkeling (kruipen, zitten, staan en lopen) gevolgd onder andere via het Van Wiechenschema. De wijkverpleegkundige bespreekt daarnaast zaken als (borst)voeding en opvoeding.

De bezoeken aan het consultatiebureau vinden op vaste momenten plaats.
4 weken
8 weken
3 maanden
4 maanden
6 maanden
7,5 maanden
9 maanden
11 maanden
14 maanden
18 maanden
2 jaar
3 jaar
3 jaar en 9 maanden

Naast de vaste contactmomenten is het ook mogelijk om zelf tussentijds een afspraak te maken wanneer dat gewenst is. De meeste consultatiebureaus hebben wekelijks een vast inloopuur voor wegen en meten.

 Personeel
De jeugdarts en de jeugdverpleegkundige zorgen voor het ontwikkelings- en lichamelijk onderzoek. De arts verzorgt een eventuele verwijzing naar de huisarts of specialist. Een voorbeeld is een verdenking op heupdysplasie of een niet ingedaalde testis (cryptorchisme). De assistente meet met name groei en ontwikkeling. De jeugdverpleegkundige houdt zich met name bezig met opvoedingszaken en verzorgt ook huisbezoeken. Het eerste huisbezoek wordt standaard twee weken na de geboorte verricht. Zowel de arts als de jeugdverpleegkundige dienen vaccinaties toe. Een en ander wordt ondersteund door de assistente.

 Vaccinaties
Er is in Nederland een standaard Rijksvaccinatieprogramma van het RIVM. De definitie van een vaccin wordt elders uitgelegd. Vaccineren is niet verplicht in Nederland en gebeurt op vrijwillige basis. De eerste vaccinaties starten acht weken na de geboorte. Dit is de DKTP met de HIB en de hepatitis B-vaccinatie (samen 1 vaccinatie) samen met de pneumokok. De hepatitis B-vaccinatie is in 2011 toegevoegd aan het vaccinatieschema.Vaccinatieschema RIVM

 Seksualiteit
Voor advies over seksualiteit was er de Nederlandse Stichting Consultatiebureaus voor Huwelijks- en Geslachtsleven, die in 1969 werd opgevolgd door de Rutgers Stichting. Deze instelling was in de jaren zeventig van de twintigste eeuw succesvol met zijn consultatiebureaus, de Rutgershuizen, waar voorlichting over onder meer anticonceptie en seksueel misbruik werd gegeven. De organisatie bestond uit meer dan zestig consultatiebureaus, verspreid over heel Nederland. Het hoofdkantoor was gevestigd in Den Haag. In 2002 werd de subsidie van de Nederlandse overheid gestopt en is de Rutgers Stichting opgeheven.

 Homoseksualiteit
Voor advies over psychische en lichamelijke gezondheid voor homoseksuele mannen en vrouwen werd in 1967 de stichting Schorer opgericht. Deze instelling kwam tot stand door samenwerking tussen homo-emancipatievereniging COC en instellingen voor geestelijke volksgezondheid en maatschappelijk werk. Het wereldwijd eerste consultatiebureau voor homofilie werd in 1968 geopend in de Wolvenstraat in Amsterdam. De Schorerstichting kreeg vanaf de jaren tachtig ook een belangrijke rol bij het bestrijden van hiv en aids. Na het stopzetten van overheidssubsidies werd de stichting in 2012 failliet verklaard.

Gezondheidszorg
Kind



Bij daghospitalisatie of dagbehandeling wordt een medische behandeling, onderzoek of ingreep verricht zonder dat opname en verblijf met overnachting in het ziekenhuis nodig is.

Het betreft meestal kleine ingrepen die met een deskundige naverzorging thuis kunnen verricht worden. Vooral uit kostenbesparende overwegingen probeert met zo veel mogelijk ziekenhuisopname te vervangen door daghospitalisatie.

Voorbeelden van operaties die in dagbehandeling kunnen plaatsvinden zijn spataderoperaties (varices), liesbreukchirurgie en kleine gynaecologische kijkoperaties zoals laparoscopische sterilisaties.

Het verschil met poliklinische behandeling is dat het ook dagverpleging omvat.

Gezondheidszorg



thumb|DICOM-beeld, klik voor bijhorende tekst
DICOM (Digital Imaging and Communications in Medicine) is een standaard die beschrijft hoe medische beeldinformatie dient te worden opgeslagen, uitgewisseld en geprint. De standaard definieert een bestandsformaat en een netwerkprotocol voor communicatie, een applicatieprotocol bovenop TCP/IP. Het copyright op de standaard is in handen van het Amerikaanse National Electrical Manufacturers Association (NEMA). De standaard werd ontwikkeld door de DICOM Standards Committee, waarvan de leden deels ook lid zijn van NEMA.

In de gezondheidszorg, met name binnen de radiologieafdeling van een ziekenhuis, wordt op grote schaal gebruikgemaakt van medische beeldvormende systemen (bijvoorbeeld röntgen, CT, MRI en echografie). De beelden worden aangemaakt door beeldvormende modaliteiten en uiteindelijk in beeldarchieven (PACS systemen) opgeslagen. De gegevensuitwisseling tussen deze systemen vindt plaats door middel van het uitwisselen van elektronische berichten. De structuur van die berichten wordt gedefinieerd door standaarden zoals DICOM. Naast DICOM wordt in de gezondheidszorg eveneens gebruikgemaakt van onder andere de HL7- en EDIFACT-EDI-standaarden.

 Externe links
 DICOM Homepage - NEMA
 DICOM FAQ en referenties
 DVTk, DICOM Validation Toolkit (open source)

Open standaard
Gezondheidszorg
ICT-standaard in de zorg



|Voedingspiramide
Een diëtist(e) behoort tot de paramedische beroepen en is een specialist op het gebied van voeding in relatie tot ziekte. Een diëtist behandelt patiënten met een op maat gemaakt voedings- of dieetadvies. Hij of zij kan door het behandelen met een bepaald eetpatroon (dieet) de lichamelijke gezondheid bevorderen. Daarnaast heeft een diëtist(e) kennis van gedrag rondom de voeding en kan hij/zij de patiënt/cliënt begeleiden en motiveren bij het volgen van het dieet.

 Redenen voor bezoek
Diëten dienen als behandeling bij diverse ziekten of symptomen, zoals:
 Diabetes mellitus type 1 en type 2 (suikerziekte): bij diabetes mellitus wordt geadviseerd o.a. koolhydraten (alle suikers) regelmatig over de dag te verdelen, vetten te beperken en voedingsvezels te verrijken.
 Coeliakie: patiënten met coeliakie moeten een glutenvrij dieet volgen (gluten is een bestanddeel van tarwe, rogge, haver en gerst). Vooral bij kinderen is het dan niet makkelijk om voldoende alternatieven te vinden. Daarbij moet het dieet volwaardig blijven en de voeding aantrekkelijk.
 Ondervoeding: veel patiënten zijn bij opname in het ziekenhuis ondervoed. Ondervoeding kan allerlei problemen geven, zoals een verhoogde kans op complicaties na een operatie. Een eiwitrijk en energierijk dieet kan dit risico verminderen.
 Allergieën: de diëtist helpt te diagnosticeren welke voedingsmiddelen klachten veroorzaken.
 Welvaartsziekten: overgewicht (BMI 25-30), obesitas (BMI > 30), hart en vaatziekten, hypercholesterolemie en diabetes mellitus type 2

Verder kan een diëtist algemeen advies geven over gezonde eet- en leefgewoonten. Hij kan sporters helpen hun voedingspatroon te optimaliseren naar behoefte, zodat zij beter kunnen presteren.

 Nederland
Door de Wet BIG is de beroepsuitoefening van de diëtist niet meer beschermd. Dat betekent dat iedereen onderzoeken en behandelingen op het gebied van voeding en diëtetiek en dus het geven van dieetadviezen mag uitvoeren. De titel "diëtist" is echter wel beschermd, en deze personen hebben allemaal een erkend diploma HBO Voeding & Diëtetiek met een medische achtergrond.

 België
Sinds 1997 is in België de titel van voedingsdeskundige-diëtist beschermd. Alleen wie (minstens) het diploma "gegradueerde in de voedings- en dieetleer" heeft behaald, of ook "professionele bachelor in de voedings- en dieetkunde", mag zich voedingsdeskundige-diëtist(e) noemen. Het RIZIV vergoedt de kosten voor een diëtist niet altijd. Via de ziekteverzekering kunnen wel sommige raadplegingen worden vergoed, zo onder meer voor chronisch zieken.

 Beroepsuitoefening
Diëtisten kunnen zowel een zelfstandige praktijk hebben als in loondienst werken, zoals in ziekenhuizen en verzorgingstehuizen, maar ook in voedingsmiddelenbedrijven, cateringbedrijven en producenten van bereide maaltijden.

 Zie ook
 Schijf van Vijf
 Voedingsdriehoek

 Externe links
 VBVD Vlaamse beroepsvereniging van Voedingsdeskundigen en Diëtisten
 NVD Nederlandse Vereniging van Diëtisten

Gezondheidszorg
Dieet
Medisch beroep



Het Europees Centrum voor ziektepreventie en -bestrijding, (Engels: European Centre for Disease Prevention and Control (ECDC)), is een agentschap van de Europese Unie, opgericht in 2004 en gevestigd in Stockholm.

Het centrum zal de EU helpen in de strijd tegen overdraagbare ziekten en andere ernstige bedreigingen van de gezondheid. Het zal onder meer een netwerk van laboratoria en een systeem voor vroegtijdige waarschuwing en maatregelen beheren. Het centrum zou bijvoorbeeld een EU-team van deskundigen kunnen uitzenden om de uitbraak van een onbekende ziekte bij de mens in een Europees land te onderzoeken.

Het centrum draagt bijna exact dezelfde naam als het Centers for Disease Control and Prevention (CDC) van de Amerikaanse overheid, gevestigd te Atlanta, Georgia, dat niet alleen in de Verenigde Staten maar ook wereldwijd een zeer belangrijke rol speelt op dit terrein.

 Externe link
 Officiële website

Agentschap van de Europese Unie
Gezondheidszorg



Familiehulp is een thuiszorgorganisatie die actief is in Vlaanderen en het Brussels gewest. De organisatie is stichtend lid van Beweging.net. In 2019 viert Familiehulp haar 70e verjaardag.

 Ontstaan en geschiedenis
De wortels van Familiehulp liggen in de Tweede Wereldoorlog, toen in de schoot van de KAV (Kristelijke Arbeiders Vrouwenbeweging) vrijwilligerswerk ontstond voor mensen en gezinnen die het door de oorlogsomstandigheden erg moeilijk hadden. De tragische gebeurtenissen van 5 april 1943 speelden een bepalende rol bij de ontstaansgeschiedenis van Familiehulp. Na een bombardement op Mortsel gaat een groep jonge meisjes van KAV op vrijwillige basis helpen bij de getroffen gezinnen. Ze verrichten huishoudelijk werk en helpen zo de families om hun normale gezinsleven weer op te bouwen. Tijdens deze moeilijke periode groeit het besef dat er nood is aan een georganiseerde en goed functionerende dienst voor gezinshulp.

In 1946 starten er proefprojecten rond gezinshulp in Turnhout en Leuven. In 1948 wordt in Sint Idesbald de eerste cursus voor helpsters ingericht: 200 uur theorie en 400 uur stage. Voor deze cursus schrijven zich 16 kandidaten in. In datzelfde jaar maakt KAV plannen om een vzw (vereniging zonder winstoogmerk) op te richten. De ontwerpstatuten zijn gebaseerd op het bestaande Nederlandse systeem van georganiseerde gezinshulp.Op 1 maart 1949 verschijnt het Regentsbesluit rond de oprichting, erkenning en subsidiëring van de diensten gezinshulp. Concreet leidt dit tot een regelgeving rond de opleiding en verloning van familiale helpsters. De KAV richt op 2 april 1949 de vzw Familiale Hulp op. Op 20 juli 1949 wordt Familiale Hulp erkend bij Ministerieel Besluit. Op 5 december 1949 ontvangt men de eerste toelagen van de overheid. Een jaar later zijn er 144 medewerkers in dienst. Zij bieden hulp aan 877 gezinnen. In 1953 verandert de naam Familiale Hulp in Familiehulp.

Vandaag telt Familiehulp 18 regiokantoren, 10 kinderdagverblijven De Speelboom, 42 dagverzorgingshuizen NOAH en 5 ateliers Goed Wonen. Er zijn 12.772 medewerkers die zorg, ondersteuning en huishoudelijke hulp verlenen aan 76.612 cliënten.

 Familiehulp: dé partner voor zorg, ondersteuning en huishoudelijke hulp
Vandaag heeft Familiehulp een ruim aanbod aan diensten. Zo kan iedereen (jong en oud, gezinnen, alleenstaanden, personen met een handicap, mantelzorgers,...) bij Familiehulp terecht voor:

 Gezinszorg
Poetsdienst
Poetsdienst met dienstencheques
 Kraamzorg
 Kinderopvang (De Speelboom)
 Oppashulp
 Dagverzorging (NOAH)
 Karweidienst / Goed Wonen
 Nachtzorg
 Zorg via een persoonlijk assistentiebudget (PAB)

Gezinszorg helpt personen met diverse zorgbehoeften en hun omgeving. De zorgverlening gebeurt door verzorgenden van Familiehulp; polyvalente basiswerkers in de thuiszorg die mensen bijstaan in persoonsverzorging, psychosociale ondersteuning, pedagogische of agogische ondersteuning en huishoudelijke hulp.

Oppashulp wordt verleend door professionele oppassers van Familiehulp. Zij bieden gezelschap, bezigheid en toezicht bij mensen met een zorgbehoefte. Mantelzorgers kunnen zo met een gerust hart even tijd maken voor zichzelf.

In de kinderdagverblijven De Speelboom kunnen alle kinderen van 0 tot 3 jaar terecht. Vanuit haar sterke sociale functie schenkt De Speelboom bijzondere aandacht aan kinderen uit kwetsbare gezinnen. Familiehulp heeft kinderdagverblijven in Oostende, Borgerhout, Herentals, Turnhout, Heist op den Berg, Beringen, Houthalen-Helchteren, Sint-Joost-ten-Node en Evere. Elk kinderdagverblijf beschikt over een erkenning van Kind en Gezin.

Familiehulp telt 42 dagverzorgingscentra NOAH in heel Vlaanderen en Brussel. In elke NOAH kunnen oudere mensen met een zorgbehoefte een gezellige dag doorbrengen in aangenaam gezelschap. Verzorgenden van Familiehulp en vrijwilligers organiseren leuke activiteiten (wandelen, uitstapjes, kaarten en gezelschapsspelletjes, knutselen,...) en bieden kleinschalige zorg (douche, handmassage, haar wassen,...). NOAH staat voor Nabijheid, Ontmoeting, Aandacht en Huiselijkheid.

Familiehulp Goed Wonen is een onderneming van de lokale diensteneconomie en ondersteunt 65-plussers, mensen met een zorgbehoefte en financieel kwetsbare mensen bij het aanpassen van hun woning. Zo kunnen zij energie besparen en langer in hun vertrouwde huis blijven wonen.

Familiehulp beschikt over een reeks diensten voor mensen met een handicap met een BOB (basisondersteuningsbudget), een PVB (persoonsvolgend budget) of een PAB (persoonlijk assistentiebudget). Deze mensen en hun mantelzorgers kunnen genieten van zorg, ondersteuning en huishoudelijke hulp door een verzorgende, een huishoudhulp (al dan niet met dienstencheques) en/of een oppasser.

 Opleiding tot verzorgende/zorgkundige
Familiehulp organiseert in samenwerking met VDAB en ESF (Europees Sociaal Fonds) opleidingen tot verzorgende en zorgkundige. Met dit getuigschrift kunnen mensen aan de slag in de thuiszorg of de residentiële zorg. De opleiding verzorgende duurt 11 maanden. Ze bestaat uit een combinatie van theorie en stages, met bijhorende individuele begeleiding en groepsbegeleiding. Het stagegedeelte van de opleiding bestaat uit 325 uur stage in de thuiszorg en 275 uur stage in een woonzorgcentrum. Familiehulp beschikt over opleidingscentra in Roeselare, Gent, Antwerpen, Brussel en Hasselt.

Familiehulp biedt sinds maart 2019 als eerste thuiszorgorganisatie de vernieuwde modulaire opleiding verzorgende/zorgkundige aan. Deze omvat twee deeltrajecten, die elk bestaan uit meerdere modules.

 Stripverhaal
Om mensen een idee te geven wat Familiehulp allemaal doet, werd in 1989 door Studio Vandersteen een stripalbum uitgegeven getiteld Een dag als een andere.... De tekeningen zijn van Jeff Broeckx en het scenario van Marck Meul. Het verhaal volgt verzorgende Agnes die een gezin komt bijstaan waarin moeder Machteld omwille van breuken haar dagelijkse huishoudelijke taken niet meer kan verrichten. Machteld is zo enthousiast over het werk van Agnes dat ze besluit om zelf verzorgende bij Familiehulp te worden.

 Externe link
 www.familiehulp.be
 Opleidingsprogramma verzorgende-zorgkundige en Opleidingscentra

Gezondheidszorg
Welzijnszorg
Beweging.net



Bij een farmacologische interactie treedt er wisselwerking op tussen de fysiologische invloed van verschillende stoffen op een organisme. Er bestaan verschillende soorten farmacologische interacties. Stoffen kunnen elkaars werking versterken in het geval van agonisten of verzwakken in het geval van antagonisten. In sommige gevallen kan een andere werking optreden die niets met de werking van de afzonderlijke componenten te maken schijnt te hebben. Farmacologische interacties kunnen gewenst of ongewenst zijn. Doorgaans zijn de oorzaken van farmacologische interacties onbekend. Farmacologische interacties kunnen per individu sterk verschillen en afhankelijk zijn van externe omstandigheden. Sommige geneesmiddelen kunnen onderling of met een cocktail van stoffen die in voedings- en genotmiddelen of cosmetica voorkomen, gevaarlijke interacties vertonen.

Onderzoek en signalering
Farmacologische interacties zijn voor toxicologen meestal moeilijk te onderzoeken. Het aantal mogelijke combinaties waarin farmacologisch actieve stoffen kunnen voorkomen is in de praktijk oneindig groot. Daarom zijn medicatiebewaking en meldingen van bijwerkingen van medicijnen en van ongevallen ten gevolge van combinaties van medicijngebruik van groot belang. Het toenemend medicijngebruik bij ouderen is een reden tot zorg aangezien er weinig bekend is over de bijwerkingen van geneesmiddelen en combinaties van geneesmiddelen bij ouderen. Tijdens de ontwikkeling van veel geneesmiddelen wordt het farmacologisch en toxicologisch onderzoek naar de werking en de bijwerkingen van geneesmiddelen voornamelijk uitgevoerd met proefpersonen die betrekkelijk jong zijn.

Voorbeelden
thumb|230px|Vat met componenten voor VX-gas
De aan ouderen regelmatig voorgeschreven combinatie van een op het angiotensinesysteen werkende bloeddrukverlager (ACE-remmer of angiotensine receptorblokker), een ontstekingsremmer (NSAID) en een diureticum (plaspil) is een belangrijke oorzaak van nierfalen en kan in potentie fataal aflopen. Concurrent use of diuretics, angiotensin converting enzyme inhibitors, and angiotensin receptor blockers with non-steroidal anti-inflammatory drugs and risk of acute kidney injury: nested case-control study. BMJ. 2013;346:e8525. . .
 De afbraak van levodopa in het bloed wordt geremd door carbidopa. Carbidopa bindt aan aromatisch L-aminozuurdecarboxylase in de lever waardoor de afbraak van levodopa in het bloed geblokkeerd wordt. Hierdoor kan de dosering en de frequentie van toediening van levodopa bij de behandeling van de ziekte van Parkinson aanzienlijk verlaagd worden.
 Anti-epileptica en Sint-Janskruid kunnen de werking van de anticonceptiepil ongedaan maken wat tot ongewenste zwangerschappen kan leiden.
 Barbituraten en alcohol zijn beiden GABA-agonisten die elkaars werking versterken. In combinatie met alcohol kan het gebruik van barbituraten al in relatief lage doseringen dodelijk zijn.
 Bij de ontwikkeling van binaire chemische wapens zoals VX wordt gezocht naar combinaties van stoffen die afzonderlijk relatief ongevaarlijk zijn. In combinatie kunnen hun reactieproducten wel erg giftig zijn.
 De dodelijke werking van het extreem reactieve fosgeen als strijdgas berust op het vrijkomen van veel warmte, zoutzuur en kooldioxide in combinatie met oxiderende nucleofiele radicalen die met vrijwel alle biomoleculen reageren. Zodra fosgeen het met het oppervlak van het longweefsel in aanraking komt ontstaat er ernstige schade waardoor de longblaasjes vollopen met vocht en bloed hetgeen tot verstikking leidt.
 Bij het gebruik van klassieke MAO-remmers kan in combinatie met tyramine een levensbedreigende bloeddrukstijging optreden. Tyramine is een afbraakproduct van tyrosine dat onder andere in vis en kaas voorkomt. De binding van het co-enzym flavine-adenodinucleotide aan het enzym dat tyramine afbreekt wordt door de MAO-remmer geblokkeerd waardoor de bloedspiegel van tyramine te hoog oploopt.
 Bij concentraties die onder de MAC-waarde liggen kunnen stoffen in combinatie toch gezondheidsproblemen opleveren.

 Online interactiecontrole
Er bestaan verschillende websites waar interacties online kunnen afgetoetst worden.

Medscape Drug interaction Checker

Drugs com interaction checker

Web MD interaction Checker

Niet alle interactie checkers geven hetzelfde antwoord.

Deze online interactiechecker verzamelt de interacties van meerdere bronnen. En komt zo tot een vollediger antwoord.

Zie ook

Toxicologie
Farmacologie
Gezondheidszorg



In Nederland was de financiering van de ziektekosten tot 1 januari 2006 onderverdeeld in drie compartimenten:
 Het eerste compartiment werd gevormd door de AWBZ
 Het tweede compartiment werd gevormd door het ziekenfonds en de particuliere ziektekostenverzekeringen
 Het derde compartiment bood mensen de mogelijkheid zich particulier bij te verzekeren tegen verstrekkingen die niet vanuit het eerste of tweede compartiment werden vergoed.

Gezondheidszorg



thumb|Slingerhes (met staartstuk), in dit geval voor fixatie op bed
Met fixatie wordt binnen verschillende werkvelden in zorg en welzijn, in het bijzonder in de psychiatrie, de zorg voor verstandelijk gehandicapten en de ouderenzorg, het op enigerlei wijze beperken van de bewegingsmogelijkheden van een patiënt verstaan. Anders dan vaak wordt gedacht, gaat het hierbij niet alleen om vastbinden of stevig vasthouden, maar om alle vormen van inperking.

Vrijheidsbeperkende maatregelen zijn in strijd met de grondrechten van een individu. Fixatie en andere dwang mogen daarom in Nederland niet worden toegepast zonder nadrukkelijke toestemming van een verzorgde of diens wettelijke vertegenwoordiger. Enige uitzondering daarop zijn de middelen en maatregelen vastgelegd in de Wet bijzondere opnemingen in psychiatrische ziekenhuizen (Bopz) en het Besluit middelen en maatregelen Bopz of een maatregel van een arts gebaseerd op de Wet op de Geneeskundige Behandelingsovereenkomst (WGBO).

Fixatie kan alleen een uiterst middel zijn om gevaar af te wenden of ernstige nadelen voor de gezondheid te voorkomen en moet altijd op de minst ingrijpende wijze worden uitgevoerd.

Geschiedenis
De eerste vormen van fixatie werden toegepast in de dolhuizen. Naast het simpelweg opsluiten van patiënten, werd gebruikgemaakt van ijzeren dwangmiddelen zoals ijzeren beugels om iemand aan een bank of muur te bevestigen. Op een dwangstoel werden de benen vastgebonden, terwijl de armen zo werden vastgemaakt dat ze naar achteren konden worden getrokken. Wie beet kreeg een ijzeren beugel in de mond.

In de negentiende eeuw werden onder invloed van de industrialisatie verschillende "machines" ontworpen om krankzinnigen te fixeren. In Nederland kwam in 1841 de "krankzinnigenwet" tot stand. Dit zorgde voor een verbetering van de zorg: ijzeren dwangmiddelen werden vervangen door leren dwangbuizen en riemen.

Begin twintigste eeuw werd in de psychiatrie fixatie op verschillende manieren toegepast:
 separatie (vaak voor lange tijd): bij zeer agressieve patiënten
 gebruik van zeer zware slaapmiddelen of opiaten, met als nadeel de kans op verslaving
 spanzeil: gelegen op een bed werd een spanzeil gespannen over de patiënt zodat alleen zijn hoofd nog zichtbaar was. Het zeil werd onder het bed vastgemaakt.
 dwangjack: jacks met doorlopende mouwen of met mouwen die men op de rug kon binden.
 droge of natte wikkeling: het gehele lichaam werd in droge of natte doeken gewikkeld. Daaromheen ging een hoes die met touwtjes op de rug werd vastgebonden.

Vormen van fixatie
Voorbeelden van fixatie zijn het vasthouden of neerdrukken van een zorgvragende (fysiek ingrijpen), het aanleggen van fixatiemateriaal om een persoon in bed of (rol-)
stoel te houden, een rolstoel vastzetten.
Voor langdurige of een steeds herhaalde fixatie bestaat een verscheidenheid aan fixatiematerialen en bewegingsbeperkende methoden en techniek:
 smeerpakken of armkokers
 een Zweedse band of onrustband (buikband)
 polsbanden en enkelbanden
 Zweedse hessen voor het fixeren op een bed
 het gebruik van bedhekken
 tafelblad voor rolstoel
 weghalen van loop- of opsta-hulpmiddel bij bed of stoel als patient niet zelfstandig kan lopen
 zorgvragende niet uit bed of rolstoel halen als deze de transfers niet zelf kan doen
 elektronisch waarschuwingssysteem bij beweging

Gebruik van fixatie kan slechts in bijzonder ernstige gevallen plaatsvinden. In het algemeen kan dit gedaan worden als een patiënt een ernstig gevaar of risico vormt voor zichzelf of zijn omgeving.
Dat kan het geval zijn bij:
 automutilatie beperken
 extreme onrust, bijvoorbeeld ook 's nachts niet in bed kunnen blijven
 geneeskundige behandeling mogelijk maken
 destructief gedrag
 agressief gedrag
 suïcidale neigingen
 verhoogd valrisico

Volgens de Wet Bopz mag een maatregel nooit alléén worden besloten en moet het gebruik van deze maatregelen geregistreerd staan in het zorg- of behandelplan van de cliënt. Wel bestaan er regels om ook in noodgevallen zonder eerdere registratie de materialen te gebruiken. Er is een nieuwe wet aangenomen, de Wet Zorg en Dwang, die per 1 januari 2020 in werking treedt en de Wet Bopz dan vervangt.

Negatieve gevolgen
Het gebruik van fixatie kan de volgende negatieve effecten tot gevolg hebben:
Lichamelijk: immobiliteit, demineralisatie van het bot, diepe trombose, embolie, oedeem, verminderde circulatie, verminderde ademhalingscapaciteit, verminderde conditie, verminderde spiermassa, verlies van balans, contracturen, decubitus, incontinentie van urine en ontlasting, constipatie
Geestelijk: angst, afweer, vernedering, onbehaaglijk gevoel, desoriëntatie, afwijkend gedrag, verminderd zelfbeeld, verwardheid, agressie, depressie, toename onrust, sociaal isolement

Nieuwe inzichten
Uit wetenschappelijk onderzoek blijkt dat vrijheidsbeperkende maatregelen vaak niet de juiste oplossing zijn voor de gegeven situatie of zelfs een averechtse werking kunnen hebben. Fixatie om vallen te vermijden, leidt tot vermindering van de spiermassa en verlies aan (romp-)balans, waardoor het valrisico wordt vergroot.Hamers, J.P.H., Feiten over vrijheidsbeperking in verpleeghuizen. Universiteit Maastricht, 2010  Het aan banden leggen van een jeugdige verzorgde om zijn bewegingsdrang onder controle te hebben veroorzaakte weerstand en agressie. De betere oplossing was het opzetten van een dagbestedingsprogramma met voldoende beweging.

De geestelijke gezondheidszorg (GGZ), ouderenzorg en gehandicaptenzorg werken mede daarom aan het terugdringen van vrijheidsbeperking. Veel instellingen stappen over op het gebruik van minder ingrijpende alternatieven die regelmatig beter blijken te werken.

Bewustwording
Vooral in sectoren van de zorg die niet worden bestreken door de Wet Bopz, zoals de ouderenzorg in verpleeghuizen en aan huis, zijn medewerkers er zich meestal niet van bewust dat het nemen van bewegingsbeperkende maatregelen zonder overleg vooraf en toestemming van verzorgde niet is toegestaan. De maatregelen worden veelal met goede bedoelingen genomen, op verzoek van de familie, vanuit een paternalistische werkhouding of wegens hoge werkdruk of personeelstekort. Dit geldt voor zowel Nederland als België.

Zie ook
Middelen en Maatregelen
Wet Bopz
Wilsbekwaam

Externe links
 Fixatiematerialen
 Regelgeving rondom fixatie

Psychiatrie
Ouderenzorg
Zorg
Gezondheidszorg
Vrijheidsbeperkend middel



thumb|De aanwezigheid van psychische aandoeningen is groter in meer ongelijke landen
De geestelijke gezondheidszorg (ggz) is, als vakgebied van de gezondheidszorg, een toegepaste wetenschap die zich met de psychische gezondheid van mensen bezighoudt. Naast onderzoek en studie van deze gezondheid omvat ggz ook toepassing van die kennis om de geestelijke gezondheid en kwaliteit van leven van de mens te bevorderen en/of herstellen. Ook streeft de ggz naar het voorkómen van psychische problemen.

Zowel in Nederland als in België is er geestelijke gezondheidszorg, echter verschillen ze in hoe ze zijn georganiseerd.

 In Nederland
thumb|Aflevering over geestelijke gezondheidszorg in Nederland
Een op de vier volwassen Nederlanders krijgt in zijn leven te maken met een psychische problemen die behandeling behoeven. Ongeveer een miljoen mensen maakten in 2009 gebruik van de geestelijke gezondheidszorg.

In een studie van Rifka Weehuizen bleek dat de behandeling van veelvoorkomende stoornissen met een hoge ziektelast, zoals burn-out, depressie en angst, een goede kosten-batenverhouding heeft. Het geld dat in de geestelijke gezondheidszorg wordt besteed aan preventie en zorg levert volgens de studie gemiddeld een besparing op van het 20- tot 30-voudige aan indirecte kosten.

 Functies
thumb|Beschermd wonen van GGZ Drenthe te Meppel

De Nationale Raad voor de Volksgezondheid (NRV) splitst de ggz opNRV, 1989 in de volgende functies:
Preventie
Behandeling
Begeleiding
Verpleging en verzorging
Bescherming

Daarnaast rekent de NRV rehabilitatie van patiënten tot de taak van de ggz. Hierbij leren mensen met blijvende beperkingen hiermee zo goed mogelijk om te gaan.

 Organisatie
De voorzieningen voor ggz in Nederland zijn opgedeeld in zorgcircuits en streven naar samenwerking met andere zorginstellingen.

De volgende zorgcircuits bestaan op dit moment:

Eerstelijns-ggz
Ggz-preventie
Ggz voor kinderen en jeugdigen
Ggz voor volwassenen
Ggz voor ouderen
Ggz voor Langdurige Zorg en Wonen (LZW)
Forensische psychiatrie
Verslavingszorg
Openbare ggz
Ggz voor volwassenen met een gehoorstoornis

'GGZ Nederland' is de brancheorganisatie voor de geestelijke gezondheidszorg en verslavingszorg in Nederland. Bijna 90% van de instellingen voor ggz in Nederland is aangeslotenGGZ Nederland Gevonden 20-6-2009 bij ‘GGZ Nederland’.

 Eigen risico en eigen bijdrage
Basis-ggz wordt vergoed, afgezien van het algemene eigen risico voor zorg van € 385 per jaar (of het vrijwillig hogere bedrag). Afhankelijk van de polisvoorwaarden kan een aanvullende verzekering meer vergoeden.

In de tweedelijnszorg worden patiënten behandeld met zware, complexe psychische klachten. Deze behandelingen worden betaald uit de basisverzekering. Sinds 1 januari 2012 geldt voor een dbc (behandeling of diagnostiek) in de curatieve tweedelijns-ggz een eigen bijdrage van €200. Alleen als de zorgverlener minder dan 100 minuten aan de behandeling of diagnostiek besteedt, is de eigen bijdrage €100. Dit is inclusief de tijd die de behandelaar aan de behandeling besteedt zonder dat er sprake is van direct contact, zoals voorbereiding en verslaglegging. Per kalenderjaar geldt een maximum van €200 voor dit soort eigen bijdragen. De bijdrage is hoger dan die voor een klein aantal zittingen in de eerstelijns-ggz, zodat cliënten worden gestimuleerd om behandeling te zoeken in de eerste lijn.Artikel 2.3, 2e en 4e lid, van de Regeling zorgverzekering.http://www.rijksoverheid.nl/onderwerpen/geestelijke-gezondheidszorg/vergoeding-van-ggz?ns_campaign=Thema_Gezondheid_en_zorg&ro_adgrp=Geestelijke_gezondheidszorg_ggz-Vergoeding_van_ggz

 In Vlaanderen
In Vlaanderen is geestelijke gezondheidszorg de zorg met als doel het herstel van het psychisch evenwicht of het draaglijk maken van psychische stoornissen voor patiënten en hun leefomgeving, zodat patiënten mogelijkheden ontwikkelen om terug volwaardig en menselijk te bestaan in de maatschappij.

Mensen zijn geestelijk gezond wanneer ze kunnen omgaan met problemen en ziekten die deel uitmaken van een 'normaal' (beroeps)leven en daarbij een persoonlijk en maatschappelijk engagement tonen. De zorg die daartoe moet leiden:
 moet kunnen verklaard worden (is geen intuïtieve zorg)
 moet leiden tot (duurzaam) herstel (niet enkel genezing)
 staat in voor een positieve benadering ten dienste van patiënten en hun leefomgeving.

 Evolutie
 Erkenning
Pas na de Tweede Wereldoorlog, in 1948, wordt de geestelijke gezondheidszorg overgeheveld van het federaal ministerie Justitie naar het ministerie van Volksgezondheid. Dit gaat samen met de invoering van psychofarmaca.

In 1975 worden de CGGZ, voorheen dispensaria voor geestelijke hygiëne, door een Koninklijk Besluit erkend. De Dispensaria bestonden voor 1975 naast de Psychiatrische Afdeling Algemeen Ziekenhuis (PAAZ) met bedden voor acute (A) en chronische (T) patiënten.

In 1990 vindt de eerste verplichte omschakeling plaats. Het aantal bedden in een psychiatrisch ziekenhuis (PZ) wordt afgebouwd en verplaatst naar Beschut Wonen. Eén bed in een psychiatrisch ziekenhuis staat gelijk aan acht plaatsen Beschut Wonen. Ook de Psychiatrische Verzorgingstehuizen ontstaan. Een jaar later krijgt de gezinsverpleging in Geel en Lierneux haar wettelijke erkenning.

In 1999 is er een tweede verplichte omschakeling, waarbij het aantal CGGZ in Vlaanderen bij Vlaams Decreet teruggebracht worden van 84 naar 23.

 Tendensen
De erkenning van de geestelijke gezondheidszorg en haar centra, kan gezien worden in het kader van een viertal tendensen:

Van intramurale zorg naar extramurale zorg, dus van residentieel naar ambulant, zodat de persoon met psychische kwetsbaarheid zo dicht mogelijk bij huis kan blijven en geïntegreerd kan blijven in het gewone leven of daarin kan re-integreren in plaats van afgezonderd te leven in een instelling
Vermaatschappelijking van de zorg of hoe men wenst in het gewone leven met psychische problemen om te gaan
Van medisch model naar biopsychosociaal model of sociaal model waarin er ook met ecologische, economische en ethische aspecten rekening wordt gehouden zoals de betaalbaarheid van de sector, het onderwerp euthanasie
Differentiatie in behandeling en medicatie waarbij een aanpak op maat het doel wordt (dat niet steeds gerealiseerd wordt of kan worden)
Specialisatie in de behandeling en medicatie met de opkomst van revalidatie en rehabilitatie voor mensen met chronische of langdurige psychiatrische stoornissen

Ook met de opkomst van de CGGZ blijven mensen met psychische kwetsbaarheid en psychiatrische patiënten gestigmatiseerd. Deze stigmatisering is ten dele het gevolg van zelfstigmatisering en ten dele omdat het ons confronteert met het anders zijn van mensen.

 Organisatie
Binnen de geestelijke gezondheidszorg onderscheidt men onder meer:

 Centra voor Geestelijke Gezondheidszorg
Een Centrum voor Geestelijke Gezondheidszorg is een extramurale tweedelijnsvoorziening (waarbij er dus geen opname is) die met een multidisciplinair team de cliënten -waaronder veel ex-psychiatrische patiënten- begeleidt. Het zijn mensen die worden geconfronteerd met psychosociale en psychische problemen.

 Psychiatrische Afdeling Algemeen Ziekenhuis
Psychiatrische Afdeling Algemeen Ziekenhuis zijn meestal kleine afdelingen (30 bedden) die binnen een algemeen ziekenhuis instaan voor de opvang van mensen met een psychiatrische problematiek. Het gaat vooral om kortdurende interventies (urgentiepsychiatrie, crisispsychiatrie) en op liaisonpsychiatrie (psychologisch/psychiatrische benadering van bepaalde patiënten op andere afdelingen.

Meer dan in een psychiatrisch ziekenhuis, is de aanpak in de meeste PAAZ eerder biologisch-psychiatrisch, waar in de psychiatrische ziekenhuizen altijd een multidisciplinaire aanpak centraal staat.

 Psychiatrische ziekenhuizen
Psychiatrisch ziekenhuizen behandelen enkel cliënten met een psychiatrische problematiek. Ze werken curatief, dat wil zeggen genezend, op een zo kort mogelijke tijd, en stabiliserend. Het PZ is een van de laatste schakels in het geheel van behandelmogelijkheden.

In een psychiatrisch ziekenhuis bestaan, naast de laagdrempelige opnameafdeling, ook nog afdelingen waar mensen aan toegewezen worden op basis van leeftijdskenmerken (geronto-afdeling), ziektebeeld (psychoseafdeling), behandeling (resocialisatieafdeling), beveiliging (gesloten afdeling) of psychosociaal probleem (verslavingsafdeling). Er zijn ook een aantal centrale diensten, zoals een dienst ontspanning in grotere ziekenhuizen.

 Psychiatrische verzorgingstehuizen
Psychiatrische verzorgingstehuizen zijn eerder een woonvorm dan een behandelingsvorm (eerder "care" dan "cure"), meestal na een opname in een psychiatrisch ziekenhuis. Vooral gestabiliseerde patiënten met weinig perspectief op zelfstandig of beschut wonen kunnen in een psychiatrisch verzorgingstehuis (PVT) terecht.

De PVT ontstonden in de reconversiebeweging van 1990, waarbij psychiatrische ziekenhuizen bedden konden "inruilen" voor bedden PVT of plaatsen Beschut Wonen. Er zijn permanente en uitdovende bedden. De uitdovende bedden betreffen vooral mensen die vroeger ten onrechte werden opgenomen in de psychiatrie (vooral mensen met een verstandelijke handicap). Als zij het PVT verlaten of sterven wordt hun bed niet langer gefinancierd.

 Beschermd wonen
Psychiatrische gezinsverpleging is een vorm van zorg waarbij de psychiatrische cliënt bij een gezin verblijft en eventueel in de mate van het mogelijke werkt voor kost en inwoon, en hierdoor mee of terug integreert in het maatschappelijk leven.
Beschut Wonen

Beschut Wonen is bedoeld voor mensen die geen voltijdse ziekenhuisopname meer nodig hebben, doch niet in staat zijn zich volledig zelfstandig in de samenleving te vestigen. Zij hebben daarnaast een behoefte aan psychosociale ondersteuning. Enkele mensen leven in hetzelfde huis, begeleid, in de grootst mogelijke zelfstandigheid en gericht naar de maatschappij.

 Hulpverlening aan drugsverslaafden
Therapeutische gemeenschappen
In een therapeutische gemeenschap is een samenlevingsvorm van psychiatrisch patiënten waarbij voorzien wordt in een frequente individuele begeleiding, maar daarnaast zijn er ook uiteenlopende groepsgerichte activiteiten (groepstherapie, samen in een kleine gemeenschap leven, vaardigheidstrainingen ...).
Crisis-interventiecentra
Dagcentra
Medisch-sociale opvangcentra
Medisch-opvoedkundige bureaus

 Verenigingen van betrokkenen
 Uilenspiegel
Uilenspiegel is een Vlaamse pluralistische patiëntenvereniging voor mensen met een psychische kwetsbaarheid.

 Similes
Similes is een Vlaamse vereniging voor gezinsleden en nabijbetrokkenen van personen met psychiatrische problemen.

 Zie ook
 Psychische aandoening
 Het Dolhuys, Nederlands nationaal psychiatriemuseum
 Museum Dr. Guislain Vlaams museum voor psychiatrie.
 Psychiatrie
 Klinische psychologie
 Verslavingszorg

 Externe links
 Website van de VVGG over geestelijke gezondheid in Vlaanderen
 GGZ Nederland
 GGZ.nl
 Trimbos-instituut
 PSF Verslavingszorg

Gezondheidszorg
Welzijnszorg
Psychiatrie




miniatuur|Vestiging GGD Fryslân aan de Harlingertrekweg in Leeuwarden
De Gemeentelijke gezondheidsdienst, Gemeentelijke geneeskundige dienst, Geneeskundige gezondheidsdienst, Gemeenschappelijke gezondheidsdienst of Gewestelijke gezondheidsdienst is de dienst waarover elke gemeente in Nederland volgens de wet dient te beschikken om een aantal taken op het gebied van de publieke volksgezondheid uit te voeren. In het verleden waren er ook diensten die de naam GG&GD, Gemeentelijke Geneeskundige en Gezondheidsdienst, hanteerden. De laatste gemeenten die dat deden waren Amsterdam (tot 2005) en Utrecht.

 Wettelijke basis
De burgemeester en wethouder zijn verantwoordelijk voor de instelling en instandhouding van de gemeentelijke gezondheidsdiensten. Voorheen viel dit onder verschillende wetten: de Wet collectieve preventie volksgezondheid en de Infectieziektenwet. Bovendien was de wetgeving aangevuld met diverse ministeriële regelingen die de taken van de gemeenten op een bepaald gebied uitwerken; zo bepaalt het Besluit jeugdgezondheidszorg welke taken onderdeel zijn van het verplichte basistakenpakket JGZ.

Sinds 1 december 2008 is er één wet waarin alle taken en verantwoordelijkheden zijn opgenomen. Dit is de Wet publieke gezondheid, ook wel Wet PG genoemd.

 Taken
miniatuur|325px|GGD-regio's per 1 januari 2019.
Het taakgebied van de GGD is zeer divers. De taken die gemeenten op basis van de wet moeten uitvoeren worden door alle GGD'en op enigerlei wijze verzorgd.
Wettelijke taken van de GGD zijn onder meer:
 jeugdgezondheidszorg (inclusief logopedie en het uitvoeren van het rijksvaccinatieprogramma)
 medische milieukunde
 technische hygiënezorg
 bevolkingsonderzoeken
 epidemiologie
 gezondheidsvoorlichting
 openbare geestelijke gezondheidszorg (OGGZ)
 infectieziektebestrijding
 tuberculosebestrijding
 geneeskundige hulpverlening in de regio (GHOR).

Daarnaast kunnen GGD'en diverse aanverwante taken uitvoeren als de gemeenten in hun regio daarvoor kiezen. Over het algemeen hebben deze taken duidelijke raakvlakken met de wettelijke taken.
 sociaal-medische advisering
 reizigersvaccinaties
 forensische geneeskunde (lijkschouw, arrestantenzorg, letselbeschrijving,...)
 gezondheidsscreenings
 medische opvang van asielzoekers

 Expertise
Elke GGD moet tenminste beschikken over deskundigen op de volgende gebieden:
 geneeskunde
 epidemiologie;
 verpleegkunde;
 gezondheidsvoorlichting en -opvoeding;
 tandzorg;
 spraak en taal;
 gedragswetenschappen;
 informatica.

 Organisatie
Alle Nederlandse gemeenten hebben samenwerkingsverbanden afgesloten, om efficiënter te kunnen werken. Op 17 mei 2011 besloot de Eerste Kamer dat het aantal GGD’en zou worden teruggebracht naar 25; hetzelfde aantal als de huidige veiligheidsregio’s van de GHOR. Inmiddels (2016) vallen de GGD-regio's bijna overal samen met de veiligheidsregio's; een uitzondering vormen 8 gemeenten in Noord-Brabant.

De consequentie van het verminderen van het aantal GGD'en is de toename van het aantal inwoners dat onder één GGD valt. Een GGD-regio omvat tegenwoordig vaak meer dan 600.000 inwoners.

De organisatorische vorm van deze organisaties is per regio verschillend. De GGD'en werken via een gemeenschappelijke regeling voor meerdere gemeenten in een bepaalde regio; in het geval van GGD Noord- en Oost Gelderland zijn dat er zelfs 21.
Eén gemeente (Utrecht) voert enkele publieke gezondheidstaken zelf uit.

Het landelijk samenwerkingsverband van alle GGD'en is in 2014 samengegaan met de landelijke koepel van de 25 GHOR-bureaus tot de vereniging GGD GHOR Nederland (Publieke Gezondheid en Veiligheid Nederland).

 Zie ook
 GGD Amsterdam
 GGD Hart voor Brabant
 GGD Rotterdam-Rijnmond

 Externe link
 Overzicht van alle GGD'en in Nederland ("zoek een GGD")
 GGD GHOR Nederland (landelijke vereniging voor GGD'en, ook Publieke Gezondheid en Veiligheid Nederland genaamd

Nederlandse overheidsinstantie
Gezondheidszorg
Volksgezondheid



thumb|250px|Hoeveel spendeert het Verenigd Koninkrijk aan gezondheid in 2012?
Gezondheidseconomie is een deelgebied van algemene economie waarin onderzoek wordt gedaan naar schaarste en de allocatie van gezondheid en gezondheidszorg. Een artikel van Kenneth Arrow uit 1963 wordt veelal gezien is als het begin van deze specialisatie binnen economie.Arrow, K. (1963) Uncertainty and the welfare economics of medical care. American Economic Review, 53:941-73. Het vakgebied heeft raakvlakken met maatschappelijke gezondheidszorg (public health) en gezondheidszorgonderzoek (health services research).

 Vragen
In de gezondheidseconomie komen onder andere vragen aan bod als:

 Wat is gezondheid en hoe kan dat worden gemeten?
 Hoe kan de volksgezondheid worden geoptimaliseerd?
 Welke rol heeft de economie en de gezondheidszorg bij het verbeteren van de gezondheid?
 Welke doelen heeft de gezondheidszorg, en welk belang heeft elk doel?
 Hoe presteren zorgstelsels en zorgaanbieders, en hoe kan dat worden gemeten?
 Wat zijn de effecten van de instituties op deze prestaties?
 In welke opzichten verschilt de gezondheidszorg van andere markten?

Naast deze vragen houdt Health Technology Assessment (HTA) zich bezig met de vraag:
 Wat is de kosten-effectiviteit van interventies (bijvoorbeeld medicijnen) en hoe kan dat worden gemeten?

In de meeste gevallen wordt HTA gezien als onderdeel van gezondheidseconomie, ook al wordt HTA voornamelijk bedreven door niet-economen en worden de studies veelal buiten het economische domein gepubliceerd. HTA staat ook bekend onder de naam Medical Technology Assessment, of in iets uitgeklede vorm, economische evaluatie.

Referenties

Externe links
 Vereniging voor Gezondheidseconomie
 Prestaties van de Nederlandse gezondheidszorg
 Nederlandse Vereniging voor Technology Assessment in de Gezondheidszorg

Economisch deelgebied
Gezondheidszorg



Gezondheidspromotie of gezondheidsbevordering wordt door de Wereldgezondheidsorganisatie (WHO) gedefinieerd als: het proces waardoor mensen of groepen van mensen in staat gesteld worden om meer controle te verwerven over de determinanten van hun gezondheid, en zo hun gezondheid te verbeteren.

Gezondheidspromotie is een relatief jong begrip in het domein van de volksgezondheid. Formeel werd het begrip pas in 1986 geïntroduceerd door de WHO. Voordien werd de term gezondheidsvoorlichting en -opvoeding (GVO) gehanteerd. Gezondheidspromotie kadert evenals ziektepreventie binnen de preventieve gezondheidszorg.

Gezondheidsbevordering wordt ook wel Health Promotion genoemd.

 In Vlaanderen
In Vlaanderen dook de term voor het eerst op in 1991 met de publicatie van het Besluit van de Vlaamse regering inzake gezondheidspromotie. Daarmee was Vlaanderen trouwens een relatieve voorloper op het internationale toneel. Het wordt nu verzorgd door het VIGeZ.

Gezondheidszorg
Volksgezondheid



thumb|Logo Gezondheidsraad
De Gezondheidsraad is een Nederlands onafhankelijk wetenschappelijk adviesorgaan met als opdracht regering en parlement te adviseren over vraagstukken op het gebied van de volksgezondheid en het gezondheids(zorg)onderzoek.

Geschiedenis
De geschiedenis van de Gezondheidsraad gaat terug tot 1902. In dat jaar werd krachtens de eerste Gezondheidswet (1901) de Centrale Gezondheidsraad ingesteld. De eerste Gezondheidswet regelde de instelling van een Staatstoezicht op de Volksgezondheid, dat inspecties uitvoerde. De Centrale Gezondheidsraad moest hieraan leiding geven. Die raad, bestaande uit de hoofdinspecteurs van het Staatstoezicht en particuliere deskundigen, kreeg daarnaast de taak de regering van advies te dienen.

In de daarop volgende jaren bleek dat de dubbele taak– besturen én adviseren – voor problemen zorgde. De Centrale Gezondheidsraad adviseerde adequaat, maar faalde als bestuursorgaan. In 1919 bracht de tweede Gezondheidswet verandering: de regering nam zelf de leiding van het Staatstoezicht in handen en de Centrale Gezondheidsraad zou voortaan alleen nog advies uitbrengen. Vanaf dat moment bestond deze uit wetenschappers en vertegenwoordigers van maatschappelijke en beroepsorganisaties. De naam werd kortweg Gezondheidsraad. De adviezen aan de regering konden zowel maatschappelijke als wetenschappelijke vraagstukken betreffen.

De Gezondheidsraad begon zich echter steeds meer als wetenschappelijk adviescollege te profileren: de belangenvertegenwoordigers in de raad kwamen in toenemende mate buitenspel te staan. Kort na de Tweede Wereldoorlog leidde dit tot de instelling van de Centrale Commissie voor de Volksgezondheid – tegenwoordig de Raad voor Volksgezondheid en Samenleving – als maatschappelijk college van advies voor de regering. Tien jaar later kreeg de Gezondheidsraad formeel erkenning als wetenschappelijk adviesorgaan.

In 1997 werd de Gezondheidswet wederom herzien. De Gezondheidsraad kreeg de taak om niet alleen de regering, maar ook het parlement voor te lichten over de stand van de wetenschap op het gebied van de volksgezondheid. Dit werkterrein omvat van oudsher ook onderwerpen als voeding, milieubescherming en arbeidshygiëne. Later kwam daar nog de beoordeling van vergunningaanvragen voor geneeskundig bevolkingsonderzoek bij.

Een laatste verbreding van het werkterrein vond plaats in 2008, toen de Raad voor Gezondheidsonderzoek en de Gezondheidsraad werden samengevoegd. Sindsdien heeft de raad als wettelijke taak de regering en het parlement te adviseren op het gebied van de volksgezondheid en het gezondheids(zorg)onderzoek.

Werkterreinen
De Gezondheidsraad heeft zijn werkterrein onderverdeeld in zes aandachtsgebieden:
Optimale gezondheidszorg: advisering over veiligheid en effectiviteit van zorginterventies. Bijvoorbeeld over protonenbestraling of over behandeling van de gevolgen van kindermishandeling. Ook ethische kwesties vallen onder dit aandachtsgebied. Deze adviezen worden uitgebracht in samenwerking met de Raad voor de Volksgezondheid en Zorg onder de naam Centrum voor Ethiek en Gezondheid.
Preventie: advisering over screening, vaccinatie, het voorkomen van ziektelast door psychische aandoeningen, enzovoort.
Gezonde voeding: gezondheidsrisico’s van een teveel of een tekort aan macronutriënten (koolhydraten, eiwitten en vetten) en micronutriënten (vitamines, mineralen, sporenelementen); de relatie tussen voeding en ziekten (obesitas, diabetis, eetstoornissen); de relatie tussen productiemethoden van voedsel en de gezondheidsrisico’s en -voordelen voor de consument. De Gezondheidsraad publiceert eens in de vijf jaar de Richtlijnen voor Goede Voeding.
Gezonde leefomgeving: Welke invloeden uit het milieu kunnen een positief of negatief effect hebben op de gezondheid? Denk hierbij aan blootstelling aan asbest, fijn stof of hormoonontregelende stoffen. Andere publicaties binnen dit aandachtsgebied richten zich onder meer op de kwaliteit van het binnenmilieu in huizen en scholen en op de relatie tussen de inrichting van de leefomgeving en gezond bewegen.
Gezonde arbeidsomstandigheden: De Gezondheidsraad adviseert jaarlijks over een groot aantal stoffen waarmee werknemers tijdens hun werk in aanraking kunnen komen. Daarnaast adviseert de Gezondheidsraad over arbeidsrisico’s als de lichamelijke en psychosociale belasting van werknemers.
Innovatie en kennisinfrastructuur: advisering over prioriteiten in het gezondheidsonderzoek; het zorgonderzoek en de technologieontwikkeling in deze sector; en over de bijbehorende infrastructuur.

Organisatie en werkwijze
De Gezondheidsraad levert wetenschappelijke ondersteuning voor de beleidsontwikkeling van ministeries. De Gezondheidsraad brengt – zowel gevraagd als op eigen initiatief – de stand van wetenschap in kaart. De raad weegt de mogelijkheden voor het doelmatig verbeteren van de volksgezondheid. Dit is een complexe taak omdat onderzoekers vaak met uiteenlopende resultaten komen en gegevens niet altijd gemakkelijk te duiden zijn. Om recht te doen aan deze complexiteit zijn in de Gezondheidsraad zo’n 130 deskundigen verzameld, die ingezet worden bij het beantwoorden van adviesvragen vanuit verschillende ministeries en soms vanuit de Eerste of Tweede Kamer. Een advies komt doorgaans tot stand in een commissie - die wordt geformeerd o.b.v. de adviesvraag en bestaat uit raadsleden plus deskundigen die gespecialiseerd zijn op het terrein in kwestie - en is pas definitief na toetsing in de Beraadsgroep Gezondheidszorg en/of de Beraadsgroep Volksgezondheid van de Gezondheidsraad. Daarna wordt het advies aangeboden aan de betreffende minister.

Naast beraadsgroepen en zgn. ad-hoccommissies heeft de Gezondheidsraad ook enkele vaste commissies, die verantwoordelijk zijn voor de advisering over geregeld terugkerende thema’s. Die vaste commissies zijn:
Bevolkingsonderzoek (BVO)
Elektromagnetische velden (EMV)
Gezondheid en beroepsmatige blootstelling aan stoffen (GBBS)
Rijgeschiktheid
Signalering arbeidsomstandighedenrisico’s
Signalering gezondheid en milieu
Vaccinaties
Voeding

De raad wordt geleid door een voorzitter en een vicevoorzitter (in deeltijd), en wordt ondersteund door een secretariaat met een wetenschappelijke staf en bedrijfsvoering.

Adviezen
De meeste adviezen die de Gezondheidsraad uitbrengt worden geschreven op verzoek van een van de bewindslieden. Met enige regelmaat brengt de Gezondheidsraad ook ongevraagde adviezen uit, die een signalerende functie hebben. In sommige gevallen leidt een signalerend advies tot het verzoek van een minister om over dit onderwerp verder te adviseren.

jongGR
thumb|Logo jongGR
In 2011 richtte de Gezondheidsraad een jonge Gezondheidsraad (jongGR) op. JongGR is een gemeenschap van jonge we­ten­schap­pers die een bijdrage willen leveren aan innovatie op het gebied van volksgezondheidsbeleid. JongGR signaleert trends en ontwikkelingen en gaat de discussie aan met jonge be­leids­ma­kers en zit­ten­de leden van de Ge­zond­heids­raad. De leden van  jongGR zijn vooral via sociale media actief (Facebook, LinkedIn, Twitter).

Om het jongGR-netwerk te beheren, heeft de Gezondheidsraad een jongGR-commissie samengesteld, bestaande uit tien suc­ces­vol­le jonge we­ten­schap­pers, een be­leids­me­de­wer­ker van het mi­nis­te­rie van VWS en drie stafmedewerkers van de Gezondheidsraad.

Jonge onderzoekers zijn welkom bij jongGR wanneer ze (bijna) ge­pro­mo­veerd zijn en zich nog in een vroege fase van hun wetenschappe­lij­ke carrière bevinden (maxi­maal 10 jaar na de promotie). Ook jonge be­leids­me­de­wer­kers van het ministerie van Volksgezondheid, Welzijn en Sport zijn lid van het netwerk om de ver­ta­ling naar be­leid te be­vor­de­ren.

Zie ook
Hoge Gezondheidsraad (België)

 Externe links
Officiële website Gezondheidsraad
Officiële website jongGR

Nederlandse adviesraad
Gezondheidszorg



Het gezondheidsrecht is vooral een onderdeel van het burgerlijk recht dat zich onder andere richt op de rechten van patiënten, de rechten en plichten van hulpverleners (met inbegrip van hun aansprakelijkheid) en de kwaliteit van de zorg. Ook de wijze waarop gewaarborgd wordt dat goede gezondheidszorg beschikbaar is voor ingezetenen van een land kan tot het gezondheidsrecht worden gerekend. Behalve met het burgerlijk recht strekt het gezondheidsrecht zich ook deels uit tot het strafrecht, wanneer het bijvoorbeeld gaat over euthanasie, hulp bij zelfdoding, of het onbevoegd of ondeskundig optreden van hulpverleners.

Deelonderwerpen
Gezondheidsrecht in ruime zin omvat verschillende deelgebieden:
 Financiering van de gezondheidszorg;
 Organisatie en planning van de gezondheidszorg;
 Kwaliteit van de gezondheidszorg;
 Medische ethiek.

Regeling van deze deelgebieden in Nederland
Financiering van de gezondheidszorg
De gezondheidszorg wordt in Nederland deels privaat, deels publiek gefinancierd. Door de Zorgverzekeringswet (Zvw) zijn sinds 1 januari 2006 de bestaande ziekenfondsen en particuliere verzekeringen samengevoegd. Sindsdien is in principe iedereen verplicht verzekerd voor ziektekosten. De zorgverzekeraars zijn zelfstandige organisaties, meestal zonder winstoogmerk.

Sommige vormen van zorg (zoals de verpleeghuizen) worden op grond van de Wet langdurige zorg (Wlz) betaald uit een volksverzekering; de openbare gezondheidszorg wordt door de overheid gefinancierd. In al deze gevallen kan het voorkomen dat patiënten of cliënten een eigen bijdrage moeten betalen of eigen risico.

Andere wetten op het terrein van de financiering van de zorg, zijn de Wet maatschappelijke ondersteuning (WMO), de Wet tarieven gezondheidszorg (Wtg), de Wet geneesmiddelenprijzen en de Wet op de zorgtoeslag die de zorgtoeslag regelt.

Organisatie en planning van de gezondheidszorg
De wetgeving die gaat over de organisatie/planning van de gezondheidszorg, zijn onder andere: de Infectieziektenwet, de Gezondheidswet, de Wet op de bijzondere medische verrichtingen (Wbmv), de Wet toelating zorginstellingen (WTZi), de Opiumwet, de Wet op de medische hulpmiddelen, de Wet op het bevolkingsonderzoek en de Tijdelijke Wet Ambulancezorg (Twaz).

Kwaliteit van de gezondheidszorg
Om de kwaliteit van de gezondheidszorg te waarborgen, heeft de overheid een aantal wetten opgesteld. De belangrijkste wet op dit terrein is de Wet op de beroepen in de individuele gezondheidszorg (Wet BIG), waarbij een aantal medische beroepsgroepen verplicht zijn zich te registreren. Wanneer ze zonder zo'n registratie werkzaam zijn, zijn ze strafbaar.

Andere wetten op dit terrein zijn: de Wet Kwaliteit Klachten en Geschillen Zorg (WKKGZ) Wet bijzondere opnemingen in psychiatrische ziekenhuizen (Wet Bopz), de Wet op de geneeskundige behandelingsovereenkomst (WGBO), de Wet op de medische keuringen en de Geneesmiddelenwet.

Medische ethiek
Er zijn allerlei regels opgesteld om de ethiek te waarborgen bij abortussen in de Wet afbreking zwangerschap, medische experimenten in de Wet medisch-wetenschappelijk onderzoek bij mensen, orgaandonatie in de Wet op de orgaandonatie (Nederland), euthanasie + hulp bij zelfdoding in de Wet toetsing levensbeëindiging op verzoek en hulp bij zelfdoding, het omgaan met overledenen in de Wet op de lijkbezorging, medische keuringen in de Wet op de medische keuringen, kunstmatige inseminatie in de Wet donorgegevens kunstmatige bevruchting, het omgaan met foetussen in de Wet foetaal weefsel en de Wet inzake handelingen met geslachtscellen en embryo's en lichaamsmateriaal in de Wet veiligheid en kwaliteit lichaamsmateriaal.

De medische ethiek heeft raakvlakken met de medische biotechnologie.

Gezondheidszorg in het strafrecht
Euthanasie en hulp bij zelfdoding zijn nog steeds strafbaar, tenzij de arts aan een strafuitsluitingsgrond voldoet, zoals vermeld in het Wetboek van Strafrecht (Sr) in de artikelen 293 lid 2 Sr (euthanasie) en art. 294 lid 2 Sr (hulp bij zelfdoding). De arts moet aan de zorgvuldigheidseisen voldoen die vermeld staan in art. 2 van de Wet toetsing levensbeëindiging op verzoek en hulp bij zelfdoding. Verder moet hij melding doen aan de lijkschouwer (art. 7 lid 2 Wet op de lijkbezorging).

Op euthanasie staat een gevangenisstraf van maximaal twaalf jaren en/of geldboete van de vijfde categorie (max. 45.000 euro). Op hulp bij zelfdoding staat een gevangenisstraf van maximaal drie jaren en/of geldboete van de derde categorie (max. 4500 euro).

Beide delicten vallen onder de categorie misdrijf.

Zie ook
Medisch tuchtrecht

Externe links
Gezondheidsrecht-website Healthlaw.nl
Website van de Vereniging voor Gezondheidsrecht

Rechtsgebied
Medische ethiek
Gezondheidszorg
Geneeskunde



Het vakgebied Gezondheidszorgtechnologie bevindt zich tussen gezondheidszorg en techniek. Gezondheidszorgtechnologen beheren en innoveren medische apparatuur. Het is een betrekkelijk nieuw beroep, ontstaan mede door de toenemende vraag naar mensen die verstand hebben van zowel gezondheidszorg en techniek. Ze werken vooral in ziekenhuizen, verpleeg- en verzorgingshuizen, revalidatiecentra, thuiszorginstellingen, instellingen voor de geestelijke gezondheidszorg.

Door de ontwikkelingen in de ICT en door de toenemende vraag aan de zorg om met minder middelen meer patiënten te helpen, ontwikkelt ook de gezondheidszorgtechnologie zich. Voorbeelden zijn de nieuwe webgebaseerde oplossingen in de thuiszorg, telemedicine, elektronisch patiëntendossier, domotica (woonhuisautomatisering) en medische hulpmiddelen.

 Domotica
Domotica kan eraan bijdragen ouderen en gehandicapten langer zelfstandig te laten wonen. Bijvoorbeeld een installatie om een bewoner in staat te stellen gordijnen vanuit zijn stoel met afstandsbediening te openen en sluiten, of een communicatiesysteem waarbij direct contact mogelijk is met een hulpverlener.

In verpleeghuizen wordt allerlei technologie toegepast. Vaak zijn het niet de bewoners die de apparatuur bedienen maar het personeel. Het doel van deze toepassingen is een efficiëntere werkwijze die minder belastend is voor werknemers en begroting.

Gezondheidszorg



Een havenarts is een arts die opvarenden van schepen en platforms behandelt óf aan boord van schepen en platforms óf op de praktijk zelf. Tevens keurt en vaccineert hij zeelieden. Daarbij is hij ook sociaalgeneeskundige voor die zeelieden, dat wil zeggen dat hij naast behandeling een bindend oordeel geeft over de arbeidsgeschiktheid van diezelfde zeelieden. Dit impliceert dat een havenarts niet alleen een deskundigheid moet bezitten wat betreft de behandeling van zieken maar tevens over een uitgebreide kennis moet beschikken van de werkzaamheden van opvarenden op allerlei typen schepen en de gevolgen van arbeidsongeschiktheid (geheel of gedeeltelijk) van die zeelieden voor de schepen waarop ze varen en voor de patiënten zelf.

Er bestaat geen opleiding voor havenarts. De huidige havenartsen in Nederland (anno 2007) hebben een opleiding tot huisarts gevolgd. Door affiniteit met de scheepvaart, bijscholingen en praktijkervaring zijn ze geworden tot wat ze nu zijn. Het beroep havenarts is geen erkend specialisme.

 Verschillen met een huisarts
Er zijn overeenkomsten en verschillen tussen het beroep huisarts en het beroep havenarts:
 Een Nederlandse huisarts ziet over het algemeen patiënten die in Nederland wonen. Deze patiënten hebben nagenoeg allemaal een elektronisch dossier waarin hun voorgeschiedenis staat. De huisarts is bekend met de familieomstandigheden van zijn patiënten. Een havenarts ziet mensen uit vele landen (2007: meer dan zeventig nationaliteiten, waarvan meer dan vijftig procent uit Azië). Er is geen voorgeschiedenis bekend. Veel zeelieden komen uit landen waar de gezondheidszorg voor de gewone man minder goed is dan in Nederland. Taalbarrières en cultuurverschillen kunnen een belemmering in het contact zijn.
 Een huisarts leert tijdens zijn opleiding te leven met onzekerheden. Hij hoeft lang niet altijd meteen na het eerste onderzoek precies te weten wat de patiënt mankeert. Het tijdsverloop , met zo nodig nieuwe onderzoeken, maakt veel duidelijk.Een havenarts heeft die mogelijkheid niet. Hij ziet zijn patiënten meestal maar één keer. Belangrijk is niet alleen snel te ontdekken wat de patiënt mankeert maar ook of het verantwoord is de zieke aan boord te houden. Verkeerd inschatten kan ernstige problemen opleveren voor de boot en/of de patiënt zelf.
 Een huisarts heeft te maken met aandoeningen die normaal in Nederland voorkomen. De opleiding tot huisarts is niet zo zeer gericht op voor de huisarts zeldzame ziekten zoals tuberculose, tropenziekten en geslachtsziekten. Een havenarts moet die aandoeningen juist veel hoger in zijn overwegingen zetten.
 De kwantiteit van het aanbod verschilt. De huisarts ziet weinig zware traumatologie, onder andere in verband met het 112-nummer, terwijl de havenarts er regelmatig mee te maken krijgt. Metaalspatten in het hoornvlies ziet een huisarts hoogstens een paar keer per jaar terwijl de havenarts die vele keren per maand ziet.
 Hoewel een huisarts de informatie die een patiënt verschaft kritisch moet beoordelen ligt dat in de scheepvaart nog gevoeliger. Zowel simulatie als dissimilatie komen vaker voor.
 Een huisarts geeft zijn patiënten desgewenst adviezen wat betreft de wijze en het tijdstip waarop de patiënt mag werken. De patiënt kan kiezen of hij zich iets van die adviezen aantrekt. Uiteindelijk beslist de controlearts over de arbeidsgeschiktheid.De havenarts is naast behandelend arts tevens bedrijfsarts en controlearts van de zeeman. De zeeman zal zich aan het oordeel van de havenarts moeten houden.
 Een huisarts is gebonden aan zijn beroepsgeheim. Hij mag alleen inlichtingen geven over een patiënt als die er schriftelijk toestemming voor gegeven heeft. Een havenarts rapporteert zijn bevindingen en adviezen aan de kapitein van de boot waarop de patiënt werkt.

 Literatuur
 "The Port Physician", tijdschrift "Summons", auteur H.J.Veldhuizen 1997
 "De havenarts en zijn patiënten", tijdschrift "Patient Care", auteur H.J.Veldhuizen, 1998
 "Woelige baren Uit het leven van een havenarts", boek, auteur H.J.Veldhuizen, 2007 - ISBN 978-90-77923-21-4
 "Woelige baren Uit het leven van een havenarts",boek, auteur H.J.Veldhuizen,uitgebreide, herziene druk, 2009 - ISBN 978-90-8759-105-2
Medisch specialist
Gezondheidszorg
Persoon uit de scheepvaart
Haven



thumb|Logo van de orde
De orde van de Hospitaalbroeders van Sint Johannes de Deo (Latijn: Ordo Hospitalarius Sancti Joannis de Deo (O.H.); oorspronkelijke naam "Broeders van liefde en medelijden") is een rooms-katholieke burgerlijke verplegers-orde. De orde is opgericht in Granada in 1537 door de Portugees Juan Ciudad (1495–1550), beter bekend als Sint Johannes de Deo. Hij richtte in de 16de eeuw een hospitaal op in Granada (Spanje). Hij bood liefde, hoop en troost aan geestelijk zieke mensen. De Hospitaalbroeders zetten het werk van Johannes de Deo, die in 1690 heilig werd verklaard, voort waarbij gastvrijheid, waardigheid, vertrouwen, medeleven, zorg en respect een grote rol spelen.

 Ontstaan
Rond 1537 werd de voormalige militair en rentmeester Juan Ciudad vrijgelaten uit de inrichting voor psychisch gestoorden van Granada. De gezondheidszorg was in die tijd nog zeer primitief en na zijn ontslag zwierf hij dakloos rond. In 1539 bekeerde hij zich en legde zich toe op het doen van goede werken. Hij trok zich het lot aan van zieken, zwakken en daklozen. Hij wilde hun zorgen verlichten en hen helpen bij het zoeken naar een nieuw thuis en een nieuwe toekomst. Met de hulp van inwoners van de stad Granada stichtte hij daar een hospitaal. Dit huis werd een toevluchtsoord voor talloze zieken en ontheemden. Er werden vooral psychiatrisch gestoorden geholpen. Al snel noemden de mensen hem Johannes de Deo; Johannes van God. Nog tijdens zijn leven kreeg hij vele navolgers die net als hij door middel van de verpleging van zieken en zwakken, liefde, zorg en mededogen uitdroegen. Diegenen die zijn werk voortzetten worden Hospitaalbroeders genoemd.

 Organisatie
In 53 landen wereldwijd zetten 1.500 broeders en ruim 30.000 medewerkers zich in om het werk van Johannes de Deo uit te voeren. Zij ondersteunen zieken, gehandicapten en kansarmen ongeacht ras, huidskleur of religie. De orde bestaat uit 136 kloostergemeenschappen. In Europa zijn er vestigingen in Italië, Duitsland, Spanje, Polen, Groot-Brittannië, Ierland, Oostenrijk, Hongarije, Portugal, Slowakije, Tsjechië, Oekraïne, het Vaticaan en Nederland. De internationale organisatie richt zich in Afrika op het ondersteunen van praktische en kleinschalige verbeteringen van de gezondheidszorg en leefomstandigheden van arme mensen. Men bouwt en runt klinieken, ziekenhuizen en psychiatrische zorginstellingen. Daarnaast zijn de broeders actief met het opzetten van voedselprogramma's en het bouwen van scholen.

De Nederlandse afdeling was lang gevestigd in Haarlem, waar de orde een ziekenhuis bezat. Tegenwoordig houdt ze kantoor in Amsterdam. Ze wordt bestuurd vanuit Ierland door de Ierse organisatie 'Saint John of God', die zich vooral richt op verslavingszorg en geestelijke gezondheidszorg.

Millenniumdoelen
In 2000 hebben regeringsleiders van 189 landen internationale afspraken gemaakt. Vóór 2015 moeten armoede, ziekte en honger ver teruggedrongen zijn. Dit is vertaald in acht ‘millenniumdoelen’. Ook de Hospitaalbroeders zetten zich voor de millenniumdoelstellingen in. Zoals bijvoorbeeld millenniumdoel 2: alle jongens en meisjes moeten naar school gaan en millenniumdoel 8: meer eerlijke handel, schuldsanering en hulp.

 Externe links
 Nederlandse website van de Internationale Orde van Hospitaalbroeders

Kloosterorde in de Rooms-Katholieke Kerk
Gezondheidszorg



HPRIM (ook wel H.PR.I.M, voluit Harmonie et PRomotion de l'Informatique Médicale, ook H´) is in de medische informatica een standaard voor het uitwisselen van medische en biologische gegevens. De standaard wordt gebruikt in Frankrijk, waar die in 1990 is ontstaan.

De gelijknamige organisatie die de standaard definieert werd op 10 oktober 1990 opgericht. In 2004 werd de naam HL7 France - HPRIM. Naast het onderhouden van de huidige standaard wil deze werken aan betere samenwerking met en migratie naar het internationale HL7.

De standaard definieert onder andere een formaat voor gegevensuitwisseling, gebaseerd op het ASTM-formaat, tussen medische laboratoria, zoals aanvragen en resultaten van analyses. Voor gegevensuitwisseling tussen dokters en labo's evolueerde men van een niet-gestructureerde point-to-point gegevensuitwisseling via Kermit naar een gestructureerde uitwisseling via internettechnologieën.

Externe links
 Website HL7 France - HPRIM

Open standaard
Gezondheidszorg
ICT-standaard in de zorg



Huisarts of huisdokter is de benaming voor een gespecialiseerde arts die perifeer (buiten de academische ziekenhuizen) werkt, maar niet in een ziekenhuis. In het algemeen wordt de huisarts door mensen met gezondheidsproblemen in de ruimste zin als eerste aangesproken. De huisarts is zodoende de medisch specialist met als vak 'generalisme'.

 Opleiding
 België
Een Belgische huisarts heeft na de middelbare school eerst 7 jaar een universitaire basisopleiding geneeskunde gedaan (3 bachelorjaren en 4 masterjaren). In het 7de jaar kiest hij/zij voor de afstudeerrichting huisartsgeneeskunde. (Zijn collega's die gekozen hebben voor een medisch specialisme kiezen in hun zevende jaar de afstudeerrichting prespecialisatie en doen een "coassistentschap" in hun gekozen specialisatie.) Na dat jaar wordt het (basis-)artsdiploma uitgereikt. Na nog 2 jaar opleiding als haio (huisarts-in-opleiding), grotendeels bij een huisarts-praktijkopleider, eventueel gedeeltelijk ook in een ziekenhuis is men erkend huisarts en kan men een eigen praktijk opzetten, of aansluiten bij een bestaande huisartsenpraktijk.
Er is een wijziging in het curriculum van de opleiding voorzien: de studenten vanaf 2012 volgen een basisopleiding geneeskunde van 6 jaar en doen nadien een driejarige master-na-masteropleiding huisartsgeneeskunde.

In Vlaanderen wordt de eigenlijke huisartsenopleiding georganiseerd door het Interuniversitair Centrum voor HuisartsenOpleiding (ICHO). Deze organisatie organiseert de masteropleiding huisartsgeneeskunde voor de 4 Vlaamse Universiteiten (KULeuven, Universiteit Gent, Universiteit Antwerpen en de Vrije Universiteit Brussel).

Een arts die in Vlaanderen de masteropleiding huisartsgeneeskunde volgt, wordt haio (huisarts-in-opleiding) genoemd. Voor 2006 sprak men van "hibo" (huisarts-in-beroepsopleiding). Zijn opleider in de huisartsenpraktijk heet de praktijkOpleider (PO) en zijn coördinator de STACO (stagemeester-coördinator). Deze stagemeester-coördinator begeleidt de haio's in hun volledige leertraject en leidt de regionale intervisiesessies van een twaalftal haio's.

 Omnipracticus
Het vaak gebruikte woord omnipracticus werd vroeger in algemene zin begrepen als een synoniem voor huisarts. Nochtans betekent het een "beoefenaar van de algemene geneeskunde", hetgeen een ruimer veld bestrijkt. Een omnipracticus is niet noodzakelijk een huisarts. Hij kan ook, naast de specialisten en chirurgen, werkzaam zijn in ziekenhuizen en andere medische instellingen. Het woord wordt in die zin in België algemeen gebruikt door de Orde van geneesheren, de universitaire medische faculteiten, de overheid (ministerie van Volksgezondheid), de ziekenkassen en ziekenhuizen.
200px|thumb|Huisartsenpraktijk in Steenwijk

 Nederland
De Nederlandse opleiding tot huisarts begint met de opleiding geneeskunde, die bestaat uit een bachelorfase van 3 jaar en een masterfase van 3 jaar waarin coschappen worden gelopen. Dit zijn stages waarin de kandidaat zelf patiënten ziet. Door het afleggen van het artsexamen is de titel basisarts verkregen en kan worden begonnen met de specialisatie tot huisarts die drie jaar duurt.

In Nederland kan de opleiding tot huisarts gevolgd worden bij de universiteiten in Amsterdam (zowel VUmc als AMC), Leiden, Rotterdam, Utrecht, Groningen, Nijmegen en Maastricht.

Een basisarts die in Nederland studeert voor het specialisme huisartsgeneeskunde wordt een AIOS, arts in opleiding tot specialist, genoemd. Ook de term HAIO (HuisArts In Opleiding) wordt nog vaak gebruikt maar deze term is in 2005 formeel afgeschaft. Een huisarts die een AIOS binnen zijn praktijk opleidt wordt een huisartsopleider (HAO) genoemd. Huisartsen die de AIOS begeleiden op de universiteit heten huisartsdocenten of huisartsbegeleiders (HAB's).

De huisartsenopleiding bestaat uit een eerste jaar in een huisartsenpraktijk. Het tweede jaar zijn stages bij de psychiatrie, de acute geneeskunde en de ouderenzorg. Het derde jaar is weer in een huisartsenpraktijk.

 Werkzaamheden
Een huisarts is het eerste aanspreekpunt voor problemen met de gezondheid van zijn patiënten. Hij/zij houdt overzicht over de totale situatie van de patiënt. Een huisarts kent zijn/haar patiënten vaak al jaren. Door een veelzijdige medische kennis kan hij/zij ongeveer 90% van alle gepresenteerde klachten zelf behandelen. Voor de overige wordt doorverwezen naar een medisch specialist of andere hulpverlener. De huisarts is coördinator van alle benodigde zorg voor de patiënt.

 Arbeidsvoorwaarden
 Nederland
180px|thumb|Een huisarts in Gramsbergen verzorgt een patiënt (1945)
Een Nederlandse huisarts werkt meestal als zelfstandig ondernemer. Meer dan 50% van de afstuderende huisartsen is vrouw.
Een huisartsenpraktijk is door de week geopend tussen 08.00 en 17.00 uur. Na 17.00 uur en in de weekenden is er een bereikbaarheidsdienst voor spoedgevallen. Bijna alle huisartsen zijn daarvoor aangesloten bij een huisartsenpost. Eens in de paar weken doet de huisarts ook zelf dienst op de huisartsenpost. Dit is ook verplicht om als huisarts geregistreerd te blijven. Op de huisartsenpost is vaak een callcenter aanwezig dat bemand wordt door ervaren doktersassistentes, om de eerste beoordeling van de binnenkomende oproepen te verzorgen. Dit wordt triage genoemd. Bij zo'n eerste beoordeling blijken veel patiënten geen directe beoordeling op de huisartsenpost nodig te hebben. De assistente zal de patiënt dan zelfstandig een advies geven. Al deze adviezen worden binnen een uur door een van de dienstdoende huisartsen op juistheid gecontroleerd. Tijdens een dienst zijn er één of meerdere huisartsen aanwezig, die meestal de beschikking hebben over een visiteauto met chauffeur. Aan boord is er een aanzienlijke hoeveelheid geneesmiddelen en medische apparatuur. De chauffeurs hebben een opleiding gedaan om de arts te kunnen ondersteunen bij medische handelingen.

Een deel van de Nederlandse huisartsen werkt in loondienst van een (groep van)huisarts(en). In dat geval spreekt men van hidha: huisarts in dienst van een andere huisarts. Ter ondersteuning hebben huisartsen soms praktijkondersteuners in dienst. Dit zijn doktersassistentes of verpleegkundigen die een speciale opleiding hebben gevolgd om zelfstandig patiëntenzorg te kunnen verrichten in de huisartsenpraktijk. Het gaat meestal om chronische zorg bij bijvoorbeeld diabetespatiënten of ouderen.

De Nederlandse huisartsen zijn georganiseerd in landelijk verband via enkele organisaties, waarvan de Landelijke Huisartsen Vereniging (LHV) en het Nederlands Huisartsen Genootschap (NHG) de grootste zijn. De taak van de LHV ligt voornamelijk op de belangenbehartiging, waaronder het onderhandelen met zorgverzekeraars en overheid. Het NHG houdt zich voornamelijk bezig met de inhoudelijke ontwikkeling van het vak en het bevorderen van de kwaliteit van de uitvoering ervan. De LHV heeft regionaal afdelingen, die 'Kringen' worden genoemd. Deze bestaan meestal uit enkele honderden huisartsen. In 2014 waren er 8812 huisartsen in 5068 huisartsenpraktijken. Vanaf 2018 is het aantal patienten per normpraktijk 2095. 99.9997% van alle Nederlanders zou ingeschreven staan bij een huisarts.Feiten en cijfers huisartsenzorg, Landelijke Huisartsen Vereniging, geraadpleegd 23 aug. 2017

 Kaderhuisartsen of huisartsen met een bijzondere bekwaamheid
Kaderhuisartsen hebben een aanvullende opleiding gedaan in een bepaald medisch deelgebied. Zij kunnen hierdoor een extra medisch-inhoudelijke vraagbaak zijn voor huisartsen in de regio en extra zorg leveren aan hun eigen patienten. Daarnaast zetten zij zich vaak in in de organisatie van de zorg op hun specialisatie. Voorbeelden van mogelijke extra expertisegebieden zijn oogheelkunde, verloskunde, reizigersvaccinatie of echografie.

Kaderhuisartsen hebben zich geregistreerd bij het College voor Huisartsen met een Bijzondere Bekwaamheid (CHBB).

Huisartsen in fictie
Schrijvende Nederlandse huisartsen waren en zijn onder meer Simon Vestdijk, J. Slauerhoff, Cola Debrot, Belcampo, Willem Brakman en Toon Tellegen.Ntvg.nl F. Balk-Smit Duyzentkunst: Vijftien dokters op schrijversvoeten, 30-09-1986Werken zijn onder meer:Literatuurengeneeskunde.nl Arko Oderwald: De garderobe van de arts. Beelden van artsen in fictie, z.j.

Romans
 Bert Keizer: Het refrein is Hein (1994), over een verpleeghuisarts
 Herman Koch: Zomerhuis met zwembad (2011)
 Willem Jan Otten: Ons  mankeert  niets (1994)
 Thomas Rosenboom: Publieke werken (1999)
 Simon Vestdijk: De dokter en het lichte meisje (1951)

Overzichten geven Norman Cousins (ed.): The physician in literature, London: Saunders, 1982 en Salomon Posen: The  doctor  in  Literature,  satis-faction or resentment? Oxford: Radcliffe, 2005

Toneel
 J.B.F. van Gils: De  dokter  in  de  oude  Nederlandsche  tooneelliteratuur (1917)

 Externe links

 Interuniversitair Centrum voor HuisartsenOpleiding (België)
 Overzicht van alle Nederlandse huisartsen op ZorgkaartNederland
 Officieel overzicht van huisartspraktijken in Nederland

Gezondheidszorg
Medisch specialist



|Huisartsenpost in Amsterdam-West
Een huisartsenpost of dokterswacht is een regionaal centrum waar meerdere artsen samenwerken buiten de normale praktijktijden.

Eind jaren negentig was er in Nederland crisis in de huisartsenwereld. De overbelasting van de frequente diensten buiten kantooruren werd door huisartsen niet meer geaccepteerd en men zocht naar een oplossing. Die werd gevonden door grootschalige huisartsenposten op te richten. De huisartsen hebben daar meer hulppersoneel en betere faciliteiten dan in de vroegere situatie, waarin dienst gedaan werd vanuit het woonhuis of de eigen praktijk.

De huisartsenpost is te consulteren bij een medisch probleem dat niet kan wachten tot de eerstvolgende werkdag. Belangrijk is dat eerst de huisartsenpost wordt gebeld. Een assistent(e) zal dan de hulpvraag beoordelen en een prioriteit toekennen. Deze triage heeft tot doel dat elke hulpvraag op tijd en op maat wordt afgehandeld. De assistent(e) kan onder supervisie van de huisarts zelf een advies geven, geruststellen of de hulpvraag doorgeven aan de huisarts voor een telefonisch advies, consult of visite.

Veel huisartsenposten zijn uitgerust met een speciale visite-auto, voorzien van ambulancestriping en met chauffeur. Deze dient om de arts te ondersteunen tijdens de (spoed)visites. Vaak zijn deze auto's uitgerust met apparatuur voor zuurstoftoediening, een automatische externe defibrillator en een set medicamenten en middelen waarmee eerste hulp kan worden verleend.

Gezondheidszorg
Geneeskunde



Bij een intake of intakegesprek wordt iets aangenomen voor verdere bewerking. Of iemand wordt aangenomen door een instelling. Ook een afwijzing is mogelijk.

Inleiding
Bij een intake is het in principe al duidelijk dat de ontvangende persoon of organisatie er iets mee gaat doen, maar wat precies is nog onduidelijk. Het kan bijvoorbeeld gaan om een sollicitant, een nieuwe werknemer die hoort wat de werkzaamheden inhouden. Het kan gaan om een auto die een onderhoudsbeurt krijgt. Ook in het onderwijs wordt intake gebruikt om leerlingen op de juiste opleiding te plaatsen. Vaak wordt aan de hand van een min of meer officiële checklist een intake gehouden. Een voorbeeld is ook een testobject, een object dat getest wordt.

Voorbeeld
Een voorbeeld is een eerste officieel kennismakingsgesprek met een contactpersoon binnen een dienstverlenende organisatie als een advocatenkantoor, garage, gemeente (keukentafelgesprek), ziekenhuis, thuiszorgdienst of welzijnsinstelling zoals bejaardentehuizen, gehandicapteninstelling, dagverzorgingscentra, Minder Mobielen Centrale, beschutte werkplaats, school enz. Het gaat dan in de meeste gevallen om een mondeling contact met een sociaal verpleegkundige of maatschappelijk werker/assistent of sociaal werker/assistent of social worker of die tewerkgesteld is op de sociale dienst van een sociale instelling. Afhankelijk van de soort voorziening kan de intake ook weleens bij de hulpbehoevende thuis plaatsvinden en gaat het desgevallend om een huisbezoek.

Tijdens zo'n verkennend gesprek wordt gepeild naar de zorgbehoefte van de (kandidaat-)cliënt en wordt er basisinformatie verstrekt over de dienstverlening. Op die manier wordt er nagegaan of de hulpvrager aan het juiste adres is voor zijn/haar probleem.

Naarmate het gesprek vordert, wordt steeds dieper ingegaan op de zorgproblematiek en wanneer de cliënt hiermee instemt, wordt een begin gemaakt met de aanleg van een (aanmeldings-)dossier aan de hand van een standaard intakeformulier waarop een aantal identificatie- of persoonsgegevens worden ingevuld alsook informatie van medische en sociaal-administratieve aard naargelang de soort instelling waar men zich aanmeldt.

Wanneer zo'n eerste contact positief wordt afgerond, worden verdere afspraken gemaakt naar de toekomst toe en worden eventueel extra gesprekken gepland. In sommige gevallen is dit de start van een kortstondig of langdurig begeleidingsproces.

Een goede intake of kwaliteitsvol intakegesprek is van cruciaal of kapitaal belang voor het verdere verloop van de hulp- of dienstverlening. Een dergelijk contact zet in veel gevallen vaak een blijvende toon voor de stijl van latere gesprekken.

Een intake kan afhankelijk van veel omgevingsfactoren vijf minuten tot vele tientallen minuten in beslag nemen. Soms wordt tijdens een eerste pril contact van enkele minuutjes een datum vastgelegd voor een (grondiger) intake wanneer de hulpverlener niet onmiddellijk voldoende tijd kan vrijmaken.

Tijdens een intake of intakegesprek wordt door de hulpverlener reeds de basis gelegd voor een vertrouwensband die broodnodig is om een efficiënte hulp- of dienstverlening te kunnen realiseren.

Welzijnszorg
Gezondheidszorg



Het kiwimodel is een Nieuw-Zeelands model voor terugbetaling van geneesmiddelen, waarbij de overheid openbare aanbestedingen uitschrijft. Alleen de prijs van het goedkoopste medicijn dat respectievelijk alle nodige werkzame bestanddelen bevat in een vergelijking tussen alle merkartikelen en dat redelijkerwijs het beoogde resultaat zal geven, wordt terugbetaald door de ziekteverzekering. In Nieuw-Zeeland is de overheidsinstantie PHARMAC verantwoordelijk voor de uitvoering.

Het model kan een aantal varianten hebben, naargelang welke geneesmiddelen in de aanbestedingen opgenomen worden. Het model is in België in 2004 veel geciteerd naar aanleiding van een boek van Dirk Van Duppen over de overdreven hoge prijzen van geneesmiddelen.

In april 2005 werd een afgeslankte versie van het kiwimodel door het Belgische parlement aangenomen. De aanbesteding gebeurde alleen voor een aantal generische geneesmiddelen, zoals de anticonceptiepil.

De naam komt van het woord kiwi, een bijnaam voor Nieuw-Zeelanders, verwijzend naar de loopvogel die in Nieuw-Zeeland voorkomt.

Farmacie
Gezondheidszorg
Nieuw-Zeeland
Politiek in België
PVDA (België)



|Consultatiebureau in een voormalig kruisgebouw in het Openluchtmuseum te Arnhem
Een kruisvereniging is in Nederland een particuliere vereniging gericht op het geven van voorlichting op het terrein van volksgezondheid, de bevordering van hygiëne, het voorkomen en bestrijden van besmettelijke ziektes, infecties en epidemieën; het verzorgen en verplegen van zieken thuis en het uitlenen van verpleegartikelen en hulpmiddelen. Doelgroep waren de arme, onwetende bevolkingslagen, ook volks- of arbeidersklasse genoemd. Eind 19e, begin 20e eeuw hoorde ook het opleiden van pleegzusters tot haar werkgebied omdat daaraan toen een groot gebrek was.

In de jaren zestig van de vorige eeuw hadden alle kruisverenigingen in Nederland samen ongeveer 1450 vestigingen, de Kruisgebouwen of Kruisposten. In 1990 bundelden de Kruisverenigingen zich in de Landelijke Vereniging voor Thuiszorg (LVT).

 Geschiedenis
 Eerste kruisvereniging
De eerste kruisvereniging, het Witte Kruis, werd in 1875 opgericht door de Amsterdamse arts Jacobus Penn naar het voorbeeld van de Amersfoortse Vereniging tot bestrijding van besmettelijke ziekten en de choleracommissies.Harmke Stolk-Van Delen, Wijkverpleging in historisch perspectief: ontstaan en ontwikkeling van de wijkverpleging (1890–ca. 1930) met aandacht voor aspekten van medicalisering en professionalisering, Verpleegkundig historische cahiers 2, Rodopi, Amsterdam, 1986, p. 5, 9, 36-39 De benaming 'kruis' is afgeleid van de internationale organisatie het Rode Kruis dat een rood kruis als symbool voert, geïnspireerd op de vlag van Zwitserland, het woonland van Rode Kruis oprichter Henri Dunant. Het werk werd gefinancierd door bijdragen van leden, door particuliere giften en door het gratis ter beschikking stellen van arbeid door vrouwen, die eind 19e, begin 20e eeuw vaak gratis of tegen kost en inwoning werkten.

De idee om in volksbuurten en achterstandswijken professionele gezondheidszorg aan huis te organiseren komt uit Duitsland, waar een protestants-christelijke predikant in 1836 in Düsseldorf het  diaconessenwerk opzette. In de Engelse industriestad Liverpool werd in 1858 door de sociale zakenman William Rathbone een systeem van  district nursing opgezet.

De eerste tien kruisverenigingen in Noord Holland bundelden zich op provinciaal niveau en snel volgden kruisverenigingen verspreid over het hele land. De volgende kruisverenigingen die werden opgericht, waren georganiseerd naar geloofs- of politieke richting, zoals dat tot de jaren tachtig van de vorige eeuw in Nederland gebruikelijk was (verzuiling). Om van de diensten gebruik te kunnen maken moest men lid zijn. Er kwamen steeds meer plaatselijke verenigingen en vestigingen verspreid over het land, met kruispost en consultatiebureau, waar leden heen konden gaan en van waaruit de voorlichting, preventie, verpleging en verzorging van zieken thuis door opgeleide verpleegsters en ziekenverzorgenden plaatsvond. Het werk van de verenigingen kreeg de benaming kruiswerk.

De bekendste kruisverenigingen zijn:
het Rode Kruis (Internationale organisatie gericht op werk in oorlogsgebied, eerste kruisvereniging)
Het Oranje Kruis (Nederland), vrijwillige hulpverlening bij ongevallen en rampen,  EHBO
Het Oranje Kruis (Vlaanderen)
het voormalige Oranje-Groene Kruis (protestants)
het Witte Kruis (eerste kruisvereniging in Nederland)
het voormalige Groene Kruis
het voormalige Wit-Gele Kruis (katholiek)
de voormalige Nationale Kruisvereniging, ontstaan in 1978 door fusie van het Groene Kruis, het Wit-Gele Kruis en het Oranje-Groene Kruis
het Ivoren Kruis (tandverzorging)
 Het Vlaamse Kruis (enkel in Vlaanderen en richt zich vooral op EHBO)

De kruisorganisaties speelden tot de jaren negentig in de praktijk een centrale rol in de maatschappelijke en openbare gezondheidszorg. Bij bestuurders en beleidsmakers, als ook op politiek niveau, stond het kruiswerk echter lang in de schaduw van de intramurale sector. Er was vanuit de overheid geen wettelijk geregelde structurele financiering, wel werden subsidies verleend. Dat veranderde met invoering van de Algemene Wet Bijzonder Ziektekosten (AWBZ) in 1980. Een van de redenen om over te gaan tot vergoeding door de overheid was, dat het kruiswerk als middel van besparing werd gezien op de kosten van intramurale gezondheidszorg.

 Recente ontwikkelingen
Met invoering van de Zorgverzekeringswet (Zvw), Wet langdurige zorg (Wlz) en Wet maatschappelijke ondersteuning (WMO) in 2015, waarbij de AWBZ werd ingetrokken, wordt het werk van kruisverenigingen vergoed door zorgverzekeraar (wijkverpleging en persoonlijke zorg thuis) en gemeente (andere zorg thuis). Veel zorgverzekeraars en gemeenten oefenen druk uit om de tijdsbesteding van verpleegkundige en verzorgende bij cliënten te verlagen. Volgens velen komt dit de kwaliteit van zorg niet ten goede.

 Vernieuwing
Het denken en doen van de kruisverenigingen staat aan de basis van de huidige  wijkverpleging en thuiszorg. Veranderd is dat de aanbod van zorg dient te zijn afgestemd op wat de cliënt kan en wil. Hij of zij bepaalt hoe zelfzorgtekorten het beste kunnen worden aangevuld.

 Zie ook
 kruiswerk
 thuiszorg

 Noten

Zorg
Gezondheidszorg
Gezondheidszorg in Nederland
Verpleegkunde
Vereniging



De lumpsumregeling is het honorariumsysteem voor medisch specialisten binnen de Nederlandse gezondheidszorg.

Doel
Deze regeling is midden jaren negentig ingevoerd en verving de vergoeding-per-verrichting voor medisch specialisten. Dit systeem zou overproductie binnen de zorg stimuleren omdat het lonend was voor specialisten om zo veel mogelijk verrichtingen uit te voeren.
De lumpsumregeling omvat een vaste vergoeding per medisch specialisme, ongeacht het aantal verrichtingen dat wordt uitgevoerd.

Afschaffing
Per 1 januari 2008 is de lumpsumregeling afgeschaft. Binnen de DBC-systematiek wordt het uurtarief van de medisch specialist meegerekend en worden zo de vergoedingen verrekend.

Het uurtarief van een medisch specialist is vastgesteld op 135,50 euro (anno 2007).
In dit tarief is €0,50 voor het kwaliteitsbeleid van medisch specialisten opgenomen.
Het uiteindelijke uurtarief wordt 135,00 euro met een bandbreedte van + en - 6,00 euro.

Andere beroepsgroepen
Een lumpsumregeling wordt al sinds de jaren 1980 toegepast in diverse andere beroepsgroepen, waaronder de kunstensector. Het gaat hier steeds om een aanneemsom waarvoor een werk wordt uitgevoerd, alle kosten inbegrepen, inclusief de loonkosten.

Gezondheidszorg
Inkomen



Maatstafconcurrentie is een tijdelijk mechanisme binnen de Nederlandse gezondheidszorg dat geleidelijk door vrije onderhandelingen over prijzen vervangen moet worden.

 Ontwikkeling

Sinds de invoering van het nieuwe zorgstelsel op 1 januari 2006 is er sprake van gereguleerde marktwerking binnen de gezondheidszorg. Het is de bedoeling, dat ziekenhuizen en zorgverzekeraars met elkaar onderhandelen over prijs en kwaliteit. Zo hoopt men tot een doelmatige en kwalitatief hoogwaardige gezondheidszorg te komen.

Op dit moment worden ziekenhuizen nog grotendeels gefinancierd via het oude budgetteringssysteem. Met de invoering van DBC's wordt deze systematiek langzaam vervangen door vrije onderhandelingen.

Oorspronkelijk zou per 1 januari 2009 worden gestart met maatstafconcurrentie. Op dit moment is het echter onduidelijk of en zo ja wanneer deze maatregel gebruikt zal gaan worden.

De maatstaf werkt als een maximum op de gemiddelde prijs per DBC die een zorgaanbieder in rekening mag brengen voor haar totale productie. In eerste instantie wordt dit maximum nog berekend op de eigen historische budgetten van een ziekenhuis en is er dus nauwelijks financieel risico. Daarna zal het maximum berekend worden op basis van de landelijke gemiddelden en is er dus meer risico.

economisch beleid
gezondheidszorg



Medicatiebewaking (ook geneesmiddelenbewaking of farmacovigilantie genoemd) is het controleren van de veiligheid van geneesmiddelen en van combinaties van meerdere geneesmiddelen. Bij de veiligheid van een geneesmiddel speelt de geregistreerde registratietekst een hoofdrol. Indicatie, leeftijd en toestand van de patiënt zijn dan belangrijk. Het doel is ook om onbedoelde vergissingen meteen op te sporen.

Als er meerdere geneesmiddelen tegelijk gebruikt worden, bestaat de kans dat deze middelen niet goed samengaan. Men spreekt dan van een interactie.

Er bestaan verschillende vormen van interacties:
 geneesmiddelen die elkaars werking opheffen: bloeddrukverlagende middelen samen met bloeddrukverhogende middelen;
 geneesmiddelen die invloed hebben op elkaars uitscheiding;
 geneesmiddelen die elkaars werking versterken of verzwakken.

Maar ook kunnen voedingsstoffen, genotmiddellen of cosmetica een interactie aangaan met geneesmiddelen.

Zo kan bijvoorbeeld grapefruitsap de afbraak van sommige cholesterolverlagende middelen sterk afremmen, waardoor het geneesmiddel in een hogere concentratie dan gewenst in het lichaam aanwezig is, en aanleiding kan geven tot bijwerkingen.

In de apotheek wordt gekeken of dit soort interacties van de voorgeschreven middelen bekend zijn. Zo nodig wordt er contact opgenomen met de voorschrijvende arts, dan wel wordt er met de patiënt overlegd over de beste methode om deze middelen in te nemen. Van veel combinaties van geneesmiddelen is niet bekend of ze interacties met elkaar hebben. Daarom is melding van onbekende bijwerkingen van combinaties van geneesmiddelen belangrijk.

 Zie ook
 Toxicovigilantie

Gezondheidszorg
Farmacologie



Meervoudige chemische overgevoeligheid, is een verzameling symptomen die ook bekend is onder de Engelse namen multiple chemical sensitivity, CI (Chemical Injury), EI (Environmental Illness), TILT (Toxicant-Induced Loss of Tolerance), Syndrome X en IEI (Idiopathic Environmental Intolerance).

MCS (multiple chemical sensitivity) is ook in Nederland een gangbare term voor deze aandoening. Het bestaan ervan is omstreden, hoewel een rapport uit 2005 van het Danish Environmental Protection Agencymst.dk/... MCS op grond van een overzicht van recent wetenschappelijk onderzoek omschrijft en erkent als een "reële aandoening" ("real condition"). Dit rapport neemt evenwel geen stelling in over de oorzakelijkheid of de (lichamelijke of psychische) processen die aan de basis van deze aandoening liggen, maar beperkt zich tot het geven van een overzicht van de huidige stand van onderzoek en theorievorming.

Mensen die lijden aan deze aandoening claimen ziek te worden van diverse (synthetische) chemische stoffen en/of geuren en kunnen daardoor nauwelijks meer een normaal leven leiden, omdat deze stoffen in onze maatschappij bijna overal aanwezig zijn.

De officiële verkorte definitie is: Een chronische aandoening met reproduceerbare symptomen die optreden in diverse orgaansystemen als reactie op blootstelling aan lage doses niet gerelateerde chemische stoffen waarbij de symptomen verbeteren of verdwijnen wanneer de reactie-veroorzakende stoffen niet meer aanwezig zijn.

 Oorzaken van MCS
In de wetenschappelijke publicaties zijn grosso modo twee scholen te onderkennen. De ene school stelt dat MCS een psychologische of psychosomatische aandoening is en ontkent een verband met blootstelling aan chemicaliën. De andere school stelt dat MCS een lichamelijke aandoening is, en publiceert immunologische en neurologische modellen die de aandoening en verbanden met blootstelling aan chemicaliën kunnen verklaren. In deze laatste school wordt gewezen op de rol van:
langdurige blootstelling (jaren) aan een cocktail van diverse, vaak laaggedoseerde, chemische stoffen.
eenmalige blootstelling aan een hoge dosis van een chemische stof, zoals formaldehyde, oplosmiddelen, bestrijdingsmiddelen, pesticiden, tolueen, narcosevloeistof en andere chemische stoffen.

Objectief wetenschappelijk onderzoek
Zoals gebruikelijk bij controversiële onderwerpen, is ter staving van beide standpunten wetenschappelijk onderzoek beschikbaar.
 Psychologische school (lijst van publicaties ter stavingmcsrr.org/.../psych): In de vroege jaren tachtig werd onderzoek verricht door wetenschappers van de universiteit van Californië, gepubliceerd in het New England Journal of Medicine. Het onderzoek vond plaats in de spreekkamers van artsen die patiënten hadden behandeld volgens de provocatie/neutralisatietest. In een sessie van drie uur kregen de patiënten steeds drie injecties met extracten van verdachte voedingsmiddelen, en negen met een fysiologische zoutoplossing Zestien patiënten werden eenmaal getest, en twee patiënten tweemaal. Bij niet-blinde uitvoering van de test hadden deze patiënten consequent symptomen aangegeven als ze met voedselextract werden ingespoten en geen symptomen bij injecties met fysiologisch zout. Onder dubbelblinde omstandigheden echter (waarbij noch de patiënt, noch de behandelende en de beoordelende arts wist wat er werd ingespoten) ontwikkelden ze symptomen bij 27 %(16 van 60) van de injecties met voedselextract en 24% (44 van 180) van de injecties met fysiologisch zout. De ervaren symptomen waren identiek en vormen een verbluffende lijst: jeukende neus, tranende ogen, verstopte oren, droge mond, schrale keel, vreemde smaak in de mond, oorsuizen, een vol gevoel in de oren, vermoeidheid, duizeligheid, hoofdpijn, misselijkheid, ongemakkelijk gevoel in de buik, tintelen van het gelaat of de hoofdhuid, bandgevoel of druk in het hoofd, desoriëntatie, ademhalingsmoeilijkheden, depressie, koude rillingen, hoesten, zenuwachtigheid, gerommel in de darmen of winderigheid, en pijn in de benen. Deze resultaten toonden duidelijk aan dat al deze reacties een gevolg waren van het placebo-effect. In het onderzoek werd ook de claim getest dat 'neutraliserende' doseringen van de betrokken allergenen de klachten van de patiënt kunnen verlichten. Alle zeven aldus geteste patiënten hadden vergelijkbare reacties op extract en op fysiologisch zoutJewett DL, Fein G, Greenberg MH. A double-blind study of symptom provocation to determine food sensitivity. New England Journal of Medicine 323:429-433, 1990. ("Een dubbelblind onderzoek van symptoomprovocatie om overgevoeigheid voor voedsel te testen").
 Fysiologische school (lijst van publicaties ter stavingmcsrr.org/.../organic) : In 2005 werd een onderzoek opgezet door de Universiteit van Tokio dat gepubliceerd werd in 'Psychosomatic Medicine'. In dit onderzoek werden personen (MCS-patiënten zowel als gezonde controle-subjecten) blootgesteld aan prikkelende chemische stoffen. Zowel lichamelijke als psychische reacties werden bestudeerd. Het onderzoek toonde aan dat de mensen met MCS symptomen vertoonden na blootstelling aan chemicaliën maar dat ze in gewone (chemicaliën-vrije) omstandigheden geen afwijkende symptomen vertoonden.Saito M et all. Symptom profile of multiple chemical sensitivity in actual life. Psychosomatic Medicine 2005 Mar-Apr;67(2):318-25. ncbi.nlm.nih.gov/... Andere publicaties schuiven modellen naar voren die de lichamelijke processen achter MCS verklaren.Pall Martin. Multiple Chemical Sensitivity, The End of Controversy, Washington State University. molecular.biosciences.wsu.edu/.../pall_mcsMeggs WJ. herc.org/.../meggs Hypothesis for Induction and Propagation of Chemical Sensitivity Based on Biopsy Studies, Environ Health Perspect 105(Suppl 2):473-478 (1997).Miller CS. herc.org/.../miller Toxicant-induced Loss of Tolerance - An Emerging Theory of Disease?, Environ Health Perspect 105(Suppl 2):445-453 (1997).

 Meest voorkomende symptomen
Algehele malaise
Astma en ademhalingsproblemen
Auto-immuunsysteem afwijkingen
Black-outs
Chronische vermoeidheid
Concentratieproblemen
Depressie
Desoriëntatie
Duizeligheid
Gewrichts- en spierpijnen
Griepachtige verschijnselen
Hartritme stoornissen
Hoofdpijn
Huidaandoeningen
 Kortetermijngeheugen-problemen
Maagdarmproblemen
Ontstekingen
Oor- , neus- , keel- en bijholteproblemen
Vergiftigingsverschijnselen (trillen, misselijkheid enz.)
Voedselallergieën en -intoleranties

Er bestaan veel overlappingen met MCS, zoals: chronischevermoeidheidssyndroom, golfsyndroom, organisch psychosyndroom, fibromyalgie, multipele sclerose en aids.Hooper M. Engaging with Multiple Chemical Sensitivity. London 2003. satori-5.co.uk/.../engaging_with_mcs

 Uitlokkende stoffen
Amalgaam
Antibiotica en andere medicijnen
Formaldehyde in o.a. nieuwe kleren, boeken en andere producten
Insecticiden, bestrijdingsmiddelen
Kit, verf, lijm
Luchtverfrissers en geurzuilen
Medicijnen
Bouwmaterialen en meubelen
Nieuwe of pas gestoomde kleding
Vloerbedekking
Rookgassen uit open haarden, kachels en van barbecues
Papier, inkt, kranten, toners van printers
Parfumhoudende producten
Plastics en rubber
Schoonmaakmiddelen
Sigarettenrook
Smog en fijnstof
Synthetische toevoegingen in eten en drinken
Synthetische stoffen in verzorgingsproducten
Uitlaatgassen
Verbrandingsgassen van geisers, ovens en gasfornuizen

 Diagnose
In Duitsland wordt MCS officieel erkend, in Nederland en België niet en daardoor is een officiële diagnose MCS in deze landen niet te verkrijgen. Steeds meer huisartsen / behandelaars zijn op de hoogte van MCS. Vaak komt men door middel van uitsluiting van mogelijke andere oorzaken tot de diagnose MCS.

 Therapie
Consequent mijden van alle chemische/synthetische stoffen en geuren die de MCS-patiënt ziek maken.
Zorgen voor constant zuivere lucht door of een luchtzuiveraar ofwel door verhuizing/emigratie.
Detoxificatie therapie onder begeleiding van een MCS-specialist.

 Officiële erkenning
MCS wordt in diverse landen officieel erkend als aandoening. In Duitsland classificeert men MCS onder WHO ICD-10-GM, code T78.4 (allergie, niet nader omschreven), hoofdstuk 19 (verwondingen, vergiftigingen en bepaalde andere gevolgen van toxische oorzaken). Deze codes worden ook gehanteerd in Oostenrijk en Luxemburg."Meervoudige Chemische Sensitviteit (MCS) erkend als lichamelijke ziekte door de Oostenrijkse gezondheidsoverheid" Infobank Meervoudige Chemische Sensitviteit, 26 juni 2009

In Nederland is MCS niet officieel erkend. Zelfverklaarde MCS-patiënten worden wel geregistreerd om vast te stellen om hoeveel patiënten het gaat.

De Nederlandse Zelfhulpgroep MCS-Zelfhulpgroep bestaat sinds 2001 en staat onder leiding van MCS-patiënt Geerteke de Haas, die informatie verstrekt in de door haar geschreven nieuwsbrief. Zij verzorgt ook de lobby ter erkenning van de MCS-patiënten. Zo heeft zij in 2006 geklaagd bij de Inspectie voor de Gezondheidszorg (de overheidsorganisatie die toezicht houdt op de kwaliteit, veiligheid en toegankelijkheid van de gezondheidszorg) over het gedrag van enkele artsen ten aanzien van een aantal mensen uit de zelfhulpgroep en de arrogante wijze waarop deze artsen de gezondheidsklachten van MCS-patiënten van tafel veegden of als psychisch bestempelden.

De Inspectie voor de Gezondheidszorg vindt, net als De Haas, dat het de artsen niet aan te rekenen valt dat ze niets van MCS afweten, het is tenslotte geen erkende ziekte. Maar de Inspectie vindt het onterecht dat artsen deze patiënten niet serieus nemen.Nieuwsbrief van de Zelfhulpgroep voor MCS-patiënten Nieuwsbrief februari 2007

 Externe links
Algemeen
 Het ABC van MCS - allerhande info en linken over MCS
 Informatie over MCS van het Meldpunt Gezondheid en Milieu (MGM) Nederland
 Infobank Meervoudige Chemische Sensitiviteit

Internationale organisaties
 MCS-international
 The Chemical Injury Information Network
 Global recognition campagne
 Safer World
 The MCS beacon of hope
 Planet Thrive

Critici
 Advies Gezondheidsraad, 1999: Meervoudige chemische overgevoeligheid. (pdf)

Gezondheidszorg
Somatoforme stoornis



Nictiz (voluit: Nationaal ICT Instituut in de Zorg) is het Nederlandse kenniscentrum voor landelijke toepassingen van ICT in de zorg.

De organisatie bestaat sinds 2003 en wordt gefinancierd door het Ministerie van Volksgezondheid, Welzijn en Sport. Het bestuur van Nictiz, dat onafhankelijk van het ministerie is, bestaat uit inhoudelijk experts en vertegenwoordigers van zorgverleners en patiënten.

Activiteiten
Nictiz ontwerpt landelijke standaarden (bijvoorbeeld de toepassingswijze van de HL7 standaard) en een architectuur voor elektronische communicatie in de zorg. De focus ligt daarbij op communicatie tussen zorginstellingen en niet zozeer op de communicatie binnen de organisaties zelf. Het betreft met name het ontwerpen en onderhouden van de landelijke basisinfrastructuur (Aorta) die het zorgpartijen mogelijk maakt gegevens uit te wisselen.

Externe links
www.nictiz.nl

Informatica
Gezondheidszorg
Zorg in Nederland



Ondersteunende begeleiding (OB) was tot 31 december 2008, in Nederland, een van de zeven functies die binnen de Algemene Wet Bijzondere Ziektekosten (AWBZ) geïndiceerd kon worden.

Sinds het vervallen van de functie Ondersteunende begeleiding vallen de activiteiten gedeeltelijk onder de nieuwe AWBZ-functie Begeleiding, gedeeltelijk vallen zij niet meer onder de AWBZ.

Gezondheidszorg



thumb|De Breegweestee in Eelde, gebouwd in de eerste jaren van de Tweede Wereldoorlog door de Luftwaffe, is nu een provinciaal monument dat als ontwenningskliniek werd ingericht.

Een ontwenningskliniek is een instelling voor verslavingszorg, die mensen helpt om van een verslaving af te komen.

Verslaving
Een verslaving kan omschreven worden als een onvrijwillige, ongewenste en dwangmatige gewoonte die meestal voortkomt uit achterliggende problemen. Lichamelijk ontwennen kost voor praktisch iedere verslaving een week. Het oplossen van achterliggende problemen kost veel meer tijd. De verslaving is een uiting van dieperliggende problemen die door de verslaafde ervaren worden als onoverkomelijk. Drugs of alcohol worden gebruikt als een middel om de problematiek te ontvluchten, wat echter niet werkt. In die zin is een verslaving dan ook te beschouwen als een psychiatrische ziekte.

Meestal legt een verslaafde een lange weg af voordat hij/zij een ontwenningskliniek bezoekt. In eerste instantie wordt via de huisarts of een Consultatiebureau voor Alcohol en Drugs (CAD) een plan getrokken om het verslavingsprobleem op te lossen.

Behandeling
Ontwenningsklinieken maken meestal onderdeel uit van instellingen voor geestelijke gezondheidszorg (GGZ). Verblijf in een ontwenningskliniek kan vergeleken worden met een retraite in een klooster: alle banden met de eigen, vertrouwde omgeving worden voor langere tijd verbroken. De duur van een verblijf varieert van 1 tot 9 maanden (opname na terugval niet meegerekend). In die periode wordt een programma gevolgd dat hoofdzakelijk gestoeld is op gedragstherapeutische beginselen.

Het sociale en persoonlijke leven speelt zich af in een soort micro-maatschappij. Er wordt veel structuur en veel therapie geboden. Structureel worden ervaringen in groepsverband en met psychologen geëvalueerd. Met de juiste instelling kan een dergelijk verblijf heilzaam werken doordat de verslaafde zich bewust wordt van de wijze waarop deze omgaat met soms moeilijke situaties, en daardoor inzicht krijgt in de eigen persoonlijkheid, en bovenal eigenwaarde.

Naarmate de therapie vordert, verdwijnt de verslaving uit beeld en komt de achterliggende problematiek meer in beeld. Meestal is dit een emotioneel proces dat alle zenuwen blootlegt. In veel gevallen zou dit proces ook moeten leiden tot andere vormen van therapie.

Achterliggende problemen kunnen onder meer zijn:
 seksueel misbruik op jeugdige leeftijd;
 onverwerkte trauma's;
 rouwprocessen;
 mishandeling.

Resultaten
De verslavingszorg is over het algemeen primair gericht op gedragsaanpassing. Het behandelen van de achterliggende problematiek schiet vaak tekort, waardoor de slagingskans van deze therapievorm is gering is. Bovendien is het ook nodig nadien het leven volledig om te gooien zodat men niet meer met de verslaving in aanraking komt, bijvoorbeeld een baanwijziging (barman of ober is geen goede baan voor iemand met een alcoholprobleem), een verhuizing (niet meer in een buurt wonen waar gedeald wordt) een andere opleiding, studie of studiestad (als bij die bepaalde opleiding traditioneel veel gedronken wordt), het niet meer lid zijn van een vereniging waar veel wordt gedronken (studentenvereniging, bepaalde sporten), een andere vriendenkring. Ook dit aspect wordt vaak uit het oog verloren, omdat daarmee de weinige overblijvende vastigheid overboord wordt gegooid, omdat men het contact met familie en vrienden niet kwijt wil raken, of omdat het financieel of praktisch niet tot de mogelijkheden behoort.

Veel cliënten worden ook voortijdig ontslagen uit de kliniek omdat ze de keuze hebben gemaakt om terug te vallen in hun oude gewoonte. De "geslaagden" komen terug in de maatschappij met een rugzakje vol middeltjes om de verslaving te bevechten, en een deel van hen valt na kortere of langere tijd opnieuw terug in de verslaving. Vaak ziet men een beeld van herhaaldelijk afkicken en terugvallen. Een klein deel slaagt erin permanent vrij te blijven van de verslaving.

De aanwezigheid van ernstig verslaafden in het straatbeeld wordt als een maatschappelijk probleem ervaren, omdat het passanten confronteert met de kwetsbaarheid van het menselijk bestaan. Bovendien zijn veel verslaafden niet in staat een eigen inkomen te verkrijgen dat voldoende is voor levensonderhoud en de verslaving zelf. Het gevolg is armoede, overlast en strafbaar gedrag.
Dat is wellicht de reden dan ontwenningsklinieken zich primair richten op het aanpassen van ongewenst gedrag, in plaats van de onderliggende problemen aan te pakken. Bovendien kunnen mensen niet gedwongen worden in de kliniek te blijven waardoor ze wanneer de directe verslavingsproblematiek is bedwongen en de onderliggende problemen bovenkomen snel geneigd zijn de makkelijke weg te kiezen en terug te keren naar de verslaving.

Gezondheidszorg



De term orenmaffia is een pejoratieve benaming voor een groep hulpverleners die van mening is dat ziekte 'tussen de oren' zit. Zij menen dat lichamelijke ziekten wordt veroorzaakt door een verkeerde manier van denken en dus eigenlijk psychische aandoeningen zijn. Het woord werd in 1992 voor het eerst gebruikt door Karin Spaink en staat inmiddels in de Van Dale.Van Dale Taalweb

Met dit woord verzette Spaink zich tegen klakkeloos psychosomatisch denken door hulpverleners die veronderstellen dat ziekte wordt veroorzaakt door de persoonlijkheid van een patiënt en dus de eigen schuld van de patiënt is.

Boek
Spaink heeft over dit onderwerp het boek Het strafbare lichaam (ISBN 90-6617-194-4) geschreven.Website Spaink Als concrete voorbeelden van de orenmaffia noemt ze:
 Louise Hay, die de oorzaak van lichamelijke problemen zoals kanker ziet in bepaalde negatieve emotionele patronen,
 Thorwald Dethlefsen, die van mening is dat ziekte onlosmakelijk verbonden is met het ongelukkig zijn van de mens,
 Bernie Siegel, die meent dat kanker en andere chronische ziekten kunnen genezen door het ontdekken van de innerlijke bronnen van genezing, zoals liefde, innerlijke heelheid, balans en vrede.

Geest-lichaamkwakzalverijen
Volgens Cees Renckens, de voormalig voorzitter van de Vereniging tegen de Kwakzalverij die zich keert tegen alle geneeswijzen die niet door wetenschappelijk bewijs worden ondersteund, blijkt niet uit onderzoek dat psychologische interventies werkzaam zijn tegen kanker, of dat 'radicale beslissingen' een rol spelen in de sporadische gevallen dat kanker spontaan verdwijnt. Renckens duidt de aanpak van de "orenmaffia" in zijn proefschrift daarom aan als "geest-lichaamkwakzalverijen." (2004) Dwaalwegen in de geneeskunde. Over alternatieve geneeswijzen, modeziekten en kwakzalverij. Bert Bakker, Amsterdam, pp. 366, 370-371 ISBN 9035126556

Gezondheidszorg
Hulpverlening
Alternatieve behandeling



De particuliere ziektekosten- of zorgverzekering was een verzekering tegen ziektekosten. In Nederland was deze bedoeld voor iedereen die niet in het ziekenfonds kan of buiten de regelingen voor overheidspersoneel viel. Het was niet verplicht een particuliere ziektekostenverzekering af te sluiten voor mensen met een inkomen hoger dan de loongrens van het ziekenfonds.

Een particuliere verzekering vloeide voort uit een overeenkomst tussen twee partijen. De verzekeraar verbond zich door een risico te verzekeren. De verzekerde was daardoor gehouden om een premie te betalen. In het Wetboek van Koophandel staan de grenzen die gelden bij het sluiten van verzekeringsovereenkomsten. Net zoals bij alle andere vormen van verzekeren, legden verzekeraar en verzekeringnemer de overeenkomst schriftelijk vast in een verzekeringspolis, het bewijs van verzekering. In de polis stonden afspraken over de dekking van de verzekering, de hoogte van de premie en eventuele andere voorwaarden, zoals het eigen risico, de premieaanpassing, opzegtermijnen, betaalwijzen en overige verplichtingen van de verzekerde. De verzekeraar vergoedde de financiële schade in geval van ziekte van de verzekerde.

Per 1 januari 2006 is deze vorm van verzekeren in Nederland opgehouden te bestaan. De regering heeft besloten dat er één zorgverzekering komt voor alle Nederlanders. Dit betekent dat mensen niet langer particulier of ziekenfondsverzekerd zijn.

Gezondheidszorg



right|thumb|250px|Jonge patiënt
Een patiënt is iemand aan wie medische, paramedische en/of verpleegkundige hulp wordt verleend. De patiënt is een zorgbehoevende en geniet de zorgen of het toezicht van een zorgverlener. Een patiënt is iemand met een zelfzorgtekort. Deze patiënt kan een ziekte, aandoening of letsel hebben.

 Jargon
slachtoffer  Wanneer iemand hulp nodig heeft als gevolg van een trauma, spreekt men van slachtoffer.
 cliënt  Indien de persoon ambulante psychische hulp, psychiatrische zorg, of hulp van een maatschappelijk werker krijgt, spreekt men eerder van cliënt dan van patiënt. In de geestelijke gezondheidszorg is het daarnaast ook zo dat de cliënt in ieder geval een face to face-contact met een hulpverlener moet hebben gehad wil men spreken van cliënt.
 revalidant  Binnen de revalidatie spreekt men naast patiënt ook wel van revalidant. Dit omdat revalidatie zich minder op de ziekte maar meer op de gevolgen (beperkingen) van die ziekte richt. Doelstelling daarbij is de patiënt te leren er zo goed mogelijk mee om te omgaan. Hierdoor wordt er een actievere houding verwacht van de revalidant.
 bewoner, verpleegde,  In verpleeghuizen worden patiënten meestal aangeduid als verpleegden of bewoners.
 resident  Soms wordt het woord "resident" gebruikt, maar dit woord is, in deze situatie, een barbarisme. Vanaf 1994 is steeds meer het woord cliënt in gebruik genomen door de overheid. De cliënten laten zich dan ook vertegenwoordigen in deze tehuizen door cliëntenraden.
 zorgvrager  In het ambtenarenjargon worden zowel patiënten als slachtoffers, bovengenoemde cliënten en verpleegden tegenwoordig vaak onder de noemer zorgvragers geschaard. De artsen, verpleegkundigen, verzorgenden en andere (para)medici zijn hierbij de zorgverleners, de (algemene en categorale) ziekenhuizen, verpleeghuizen en andere zorginstellingen de zorgverstrekkers met een bepaald zorgaanbod, terwijl de zorgverzekeraars in deze terminologie zorgbemiddelaars zijn geworden.

 Etymologie
Patiënt komt van het Latijnse patientia, dat lijden, dulden, volharding of  geduld betekentFred. Muller en E.H. Renkema Wolters' Handwoordenboek Latijn Nederlands Groningen, 196912. Het is daarmee verwant aan het Engelse patience en patientOxford University Press The Oxford Compact English Dictionary Oxford, 1996.

Geneeskundige terminologie
Persoon naar eigenschap
Gezondheidszorg



Onder het patiëntenrecht wordt het recht van de patiënt verstaan. In Nederland zijn de rechten van de patiënt met name na 1990 concreter vastgelegd in de wetgeving.

Het patiëntenrecht is met name vastgelegd in de volgende wetten:
 Wet bijzondere opnemingen in psychiatrische ziekenhuizen (Wet Bopz), m.b.t. de rechten van onvrijwillig opgenomen patiënten. Wet van 29 oktober 1992, Staatsblad 671.
 Wet op de geneeskundige behandelingsovereenkomst (WGBO), die de elementaire rechten van patiënten vastlegt. Wet van 17 november 1994, Staatsblad 837.
 Wet klachtrecht cliënten zorgsector (WKCZ), die het recht op klachtbehandeling betreft. Wet van 29 mei 1995, Staatsblad 308.

In België worden de patiëntenrechten geregeld door de Wet betreffende de Rechten van de Patiënt van 22 augustus 2002. Deze voorziet onder andere in het recht op informatie, instemming met de behandeling en inzage in het patiëntendossier. Inbreuken worden niet strafrechtelijk gesanctioneerd maar klachten kunnen ingediend worden bij ambtelijke ombudspersonen die geacht worden te bemiddelen. In een Commissie van het federale ministerie Volksgezondheid wordt de Wet momenteel geëvalueerd. Door bepaalde belangengroepen wordt daar geadviseerd de Wet die voor om het even welke patiënt geldt, voor bepaalde categorieën te beperken, meer in het bijzonder voor psychiatrische patiënten. De psychiater zou dan een patiënt 'therapeutisch onbekwaam' kunnen verklaren, waardoor dwangbehandeling mogelijk zou worden. Hiertegen wordt dan weer door hunmanistische verenigingen en patiëntenverenigingen zoals Netwerk Psychiatrie & Samenleving en de Sarah Beweging geprotesteerd. In het Belgische parlement zijn daaromtrent reeds vragen gesteld aan de bevoegde minister.

Zie ook
Gezondheidsrecht
Zorgverzekeringswet
Verzekeringsrecht (Nederland)
Zorgtoeslag
AWBZ, Wmo
Medische fout, Complicatie
Wet BIG
Tuchtrecht, Medisch tuchtcollege
Wilsbekwaamheid, Handelingsbekwaamheid, Ontoerekeningsvatbaarheid
Dwangverpleging
Jeugd-TBS, TBS

Rechtsgebied
Verzekeringsrecht
Geneeskunde
Gezondheidszorg
Sociale zekerheid in Nederland



Een persoonsgebonden budget (pgb) is in Nederland een geldbedrag waarmee mensen met of zonder beperking hun eigen zorg kunnen inkopen. Het is de tegenhanger van zorgverstrekking in natura. Een pgb kan in drie verschillende regelingen worden aangevraagd, dit is sinds 2015 geregeld in de Wet langdurige zorg (Wlz) en de Wet maatschappelijke ondersteuning (Wmo). Het is verder ook mogelijk een pgb te ontvangen via de zorgverzekering (Zvw-pgb). Patiënten kunnen met een pgb zelf hun hulpverleners en begeleiders kiezen, en zelf beslissen waaraan het geld besteed wordt. Men kan dus, zo is de bedoeling, met het pgb de eigen zorg in eigen hand nemen. "Per Saldo" is de belangenorganisatie voor mensen met een persoonsgebonden budget.

 Indicatie
Om in aanmerking te komen voor een persoonsgebonden budget, moet er een indicatie gesteld worden. Bij de WLZ wordt de indicatie gesteld door het CIZ (Centrum Indicatiestelling Zorg.) Bij een PGB in de WMO indiceert de gemeente. Dit geldt meestal ook voor jeugdigen onder de 18 tenzij de zorgvraag zeer zwaar is. Bij bovenstaande indicatieorganen wordt de indicatie meestal aan de hand van een gesprek bij de zorgvrager thuis gesteld. Deze werkwijze is onder meer bedoeld om fraude te voorkomen.Website rijksoverheid.nl geraadpleegd op 29 mei 2015 Door de gemeente wordt dit ook wel een keukentafelgesprek genoemd. Deze organisaties zullen aan de hand van de aanmelding bepalen wat de zorgvraag is en wat voor indicatie hierbij hoort. Meestal gaat dit in nauw overleg met wijkteams of een ander medisch specialist. De indicatie kan, naar keuze, worden verzilverd in de vorm van een PGB of 'zorg in natura' (gewoon lopen via de 'gewone thuiszorg' of een andere zorgverlenende instelling).

Als iemand voor zorg in natura kiest, scheelt dat in de boekhouding, men hoeft dit namelijk niet zelf bij te houden. In dat geval is men echter meer afhankelijk van de instantie qua beschikbaarheid van de hulpverleners, en de vorm en de mate van hulp en zorg die men zal ontvangen.

Ook kan men met een PGB een deel van de zorg zelf inkopen en een ander deel in natura ontvangen. Op die manier kan men de thuiszorg bijvoorbeeld in natura ontvangen, en een activiteitenbegeleider inhuren met het PGB.

 Waarom een PGB
Er kunnen allerlei redenen zijn om voor een persoonsgebonden budget te kiezen:
 men wil zelf zijn/haar leven vormgeven.
 men wil baas in eigen huis blijven.
 men wil zelf hulpverleners kiezen, zelf afspraken maken en zelf de financiën regelen.
 men wil werken met hulpverleners met wie het klikt, u bent dan niet afhankelijk van een toegewezen hulpverlener.
 men wil zorg die niet door instellingen wordt geboden.
 men wil zorg op tijden, waarop die zorg niet door instanties wordt geboden.

Kiezen voor een persoonsgebonden budget betekent dat iemand zelf de hulp en begeleiding regelt. Dat heeft veel voordelen, maar er zitten ook nadelen aan vast. Patiënten moeten zelf voor de volgende taken zorg dragen:
 Op zoek gaan naar hulpverleners of een instantie die de hulp inschakelt.
 Concrete afspraken maken en overeenkomsten (contracten) sluiten met hulpverleners.
 De hulpverleners uitbetalen en de boekhouding bijhouden.

Werken met een persoonsgebonden budget heeft vaak veel meer omhanden dan de zorg in natura te ontvangen, maar kan ook in het voordeel werken. Wie een PGB heeft, kan zelf de zorg coördineren en kan hierdoor zichzelf als hulpbehoevend zien.

 Wat kan er met een PGB
Met een persoonsgebonden budget kan allerlei zorg worden ingekocht, zogenaamde 'zorgfuncties'. Het recht op deze zorg staan in 3 verschillende regelingen vastgelegd. Het hangt van de zorgvraag af onder welke regeling je PGB komt te vallen. Bij de WLZ staat dit landelijk vast, bij de WMO bepaalt de gemeente het beleid en heeft een zorgplicht. Bij de zorgverzekering staan de zorgfuncties vast in de voorwaarden. Een aantal veel voorkomende vormen van zorg die kan worden ingekocht zijn:
 Persoonlijke verzorging (hulp bij alledaagse handelingen zoals opstaan, douchen, aankleden, eten en drinken en/of naar het toilet gaan).
 Verpleging (zoals hulp bij het gebruik van medicijnen, wondverzorging of beademing)
 Ondersteunende begeleiding (ondersteuning bij activiteiten thuis en buiten de deur, zoals dagopvang).
 Activerende begeleiding (leren omgaan met uw handicap of problemen.) Deze zorg is sinds 1 januari 2009 niet meer mogelijk via een PGB.
 Kortdurend verblijf buitenshuis (weekendopvang, vakantieopvang of logeeropvang voor maximaal 104 dagen per jaar).
 Ondersteuning en begeleiding bij de financiële thuisadministratie, door een budgetcoach.
 ZZP Zorg Zwaarte Pakketten Hiermee is het mogelijk beschermd te wonen. Deze pakketten bevatten meerdere zorgfuncties, maar altijd in combinatie met verblijf. Hiermee kan ook veelvuldig gelogeerd worden als bijvoorbeeld de wens er is zoveel mogelijk thuis of buiten een instelling te wonen. Je eigen huur mag nooit uit een PGB worden betaald.

 Wat kan niet met een PGB
Met een persoonsgebonden budget kan veel, maar niet alles. Wat mogelijk is hangt af van de hoogte van het toegekende budget en wat binnen de PGB-regeling is toegestaan.

Met het persoonsgebonden budget kunnen alle vormen van hulp en begeleiding ingekocht worden die binnen de genoemde zorgfuncties vallen, ook al is voor een bepaalde functie geen indicatie gekregen. Een voorbeeld: iemand is geïndiceerd voor persoonlijke verzorging maar wil graag een keer naar de stad. Deze persoon kan dan ook ondersteunende begeleiding inkopen. In dit geval gaat het ten koste van de persoonlijke verzorging, maar hij kan zelf bepalen wat voor hem op zeker moment belangrijk is: persoonlijke verzorging of er even tussenuit.
Het persoonsgebonden budget mag ook worden besteed aan bemiddelingskosten voor het vinden van goede hulpverleners.
Met een PGB mag geen geneeskundige behandeling of therapie worden betaald. Het permanent verblijven in een instelling kan alleen gefinancierd worden met een ZZP (zorg zwaarte pakket) PGB.
Behandelingen vanuit de GGZ mogen niet gefinancierd worden uit een PGB.
Een PGB mag ook niet gebruikt worden om te participeren, denk hierbij bijvoorbeeld aan begeleiding bij het halen van je theorie rijbewijs.

Werkgeverschap
Als iemand die zorg behoeft een arbeidsovereenkomst afsluit met een zorgverlener voor werk op vier of meer dagen per week (onafhankelijk van het aantal uren op die dagen) dan is hij of zij officieel werkgever met alle verplichtingen van dien.

Vanaf 2015 wordt de administratie aan het Servicecentrum PGB van de Sociale Verzekeringsbank uitbesteed. Dit wordt ook wel het trekkingsrecht genoemd. De invoering hiervan is niet bepaald soepel verlopen. Aan vele problemen wordt nog gewerkt.

Vereiste vaardigheden
In de Wlz is vereist dat:
de verzekerde naar het oordeel van het zorgkantoor in staat is te achten op eigen kracht of met hulp van een vertegenwoordiger, de aan een budget  verbonden taken en verplichtingen op verantwoorde wijze uit te voeren
de verzekerde naar het oordeel van de het zorgkantoor in staat is te achten op eigen kracht of met hulp van een vertegenwoordiger, de door hem verkozen zorgaanbieders en mantelzorgers op zodanige wijze aan te sturen en hun werkzaamheden op elkaar af te stemmen, dat sprake is of zal zijn van verantwoorde zorg

In de WMO is vereist dat:
de cliënt naar het oordeel van het college op eigen kracht voldoende in staat is te achten tot een redelijke waardering van zijn belangen ter zake dan wel met hulp uit zijn sociale netwerk of van zijn vertegenwoordiger, in staat is te achten de aan een persoonsgebonden  budget verbonden taken op verantwoorde wijze uit te voeren

 Inkomenseffecten
Het persoonsgebonden budget geldt niet als inkomen, maar als een belastingvrije toeslag. Het PGB heeft dus geen invloed op andere financiële regelingen, zoals toeslagen of uitkeringen. Wel is er sprake van een inkomensafhankelijke eigen bijdrage.

Als iemand met het geld van een persoonsgebonden budget wordt betaald, dan is dat voor die persoon daarentegen wél inkomen.
Als iemand een gezinslid betaalt om zorg te verlenen, dan geldt het ook als inkomen, dan gaat het nominale gezinsinkomen omhoog. Dit kan grote gevolgen hebben: als de inkomensgrens wordt overschreden kunnen bepaalde andere subsidies in het geding komen, zo kan de toeslagen of uitkering worden gekort.

Seksuele dienstverlening
Een controversieel onderwerp binnen het PGB is of seksuele handelingen ook vallen onder zorg. Soms verlangt de hulpvrager ook seksuele diensten van de verzorger, die hier al of niet aan voldoet. De Kamerfracties van CDA, PvdA en SP zijn er tegen en hebben hierover Kamervragen gesteld. De minister stelt in de antwoorden dat het verboden is aan het verlangen te voldoen op basis van artikel 249 tweede lid van het Wetboek van Strafrecht dat degene strafbaar stelt die “werkzaam in de gezondheidszorg of maatschappelijke zorg, ontucht pleegt met iemand die zich als patiënt of cliënt aan zijn hulp of zorg heeft toevertrouwd”.

Seksuele dienstverlening buiten de gezondheidszorg of maatschappelijke zorg is uiteraard wel toegestaan, maar kan volgens de minister niet uit het PGB betaald worden.

Per Saldo, de belangenvereniging voor mensen met een PGB, heeft hier geen problemen mee zo lang het vrijwillig gebeurt en de zorgvraag vooraf helder is.

FleksZorg, die seksuele diensten levert aan mensen met een lichamelijke of verstandelijke beperking of beperking van psychiatrische aard, stelt dat die wel uit het PGB betaald kunnen worden.intermobiel.com - Flekszorg, als seks zorg is

De Stichting Alternatieve Relatiebemiddeling (SAR), die seksuele diensten levert aan mensen met een lichamelijke en/of verstandelijke handicap, noemt niet het PGB maar wel de bijzondere bijstand als mogelijkheid om eventueel de kosten vergoed te krijgen.Site van SAR, derde link "Vergoeding"

 Wijzigingen 2012
Bij de AWBZ is sinds 2012 voor nieuwe gevallen pgb alleen mogelijk voor mensen die van het Centrum Indicatiestelling Zorg (CIZ) een ‘verblijfsindicatie’ hebben gekregen; het gaat om mensen die zoveel zorg nodig hebben, dat verblijf in een verpleeghuis of verzorgingstehuis wordt aangeraden. Nieuwe cliënten met een extramurale indicatie kunnen sinds 2012 dus niet meer voor een pgb kiezen.

 Wijzigingen 2013
Naar aanleiding van het Stabiliteitsprogramma Nederland 2012 van april 2012 zijn bezuinigingen op pgb's voor een bedrag van 150 miljoen euro per jaar in 2013 teruggedraaid, waardoor er meer mensen in aanmerking komen voor deze zorg. Daarnaast gaat de overheid wel strenger optreden tegen fraudeurs. Het komt nog steeds te vaak voor dat mensen misbruik maken van het pgb. Het kabinet biedt 30 miljoen euro aan voor de bestrijding van deze misdaad. Er werden ook rechercheurs ingeschakeld en van lieverlee wordt de budgetgarantie van het pgb afgebouwd. In de plaats komt vanaf 2014 en definitief en volledig vanaf 1 januari 2015 de sociale verzekeringsbank, waardoor de zorgvrager het geld niet meer zelf in handen krijgt.rijksoverheid.nl - Persoonsgebonden budget (pgb)svb.nl - Sociale Verzekeringsbank: Servicecentrum PGB home

 Toekomst
Ook in 2014 kunnen nieuwe cliënten met een verblijfsindicatie onder bepaalde voorwaarden nog steeds voor een PGB kiezen. In Nederland zijn een aantal Erkende PGB-bureaus die zijn gecertificeerd voor het adviseren, aanvragen en uitvoeren van de PGB-administratie. Deze bureaus hebben zich eind 2013 verenigd in de AEP: Alliantie Erkende PGB-bureaus. Per 2015 wordt er geen geld meer naar de cliënt gestuurd.
In 2015 is het PGB verankerd in de wet. Iedereen die recht heeft op zorg mag deze inkopen via een PGB, mits een persoon in staat is deze regie zelf te kunnen voeren.

 Pendant in België
In Vlaanderen bestaat het begrip persoonsgebonden budget ook, maar het is uitsluitend bedoeld voor mensen met een handicap. De organiserende overheidsdienst heet Vlaams Agentschap voor Personen met een Handicap (VAPH).vaph.be - PGB in Vlaanderen Daarnaast is er ook sprake van het PAB, het Persoonlijke-AssistentieBudget.vaph.be - PAB in Vlaanderen PAB is als begrip meer verspreid door de media dan het PGB.

 Externe links
 Per Saldo
 Pagina's over het PGB op Rechtspraak.nl
 Meest gebruikte afkortingen bij het VAPH, bijv. ook: ZIN

Welzijnszorg
Gezondheidszorg



Preventieve gezondheidszorg is gezondheidszorg die de nadruk legt op het voorkomen van ziekten. Men onderscheidt hierin drie niveaus.

 Primaire preventie
Het voorkómen van ziekten, zorgen dat ze geen kans krijgen. Gezonde voeding voorkomt obesitas. Preventieve gezondheidszorg omvat dus onder meer gezondheidsvoorlichting en -opvoeding. Ook profylactische maatregelen, hygiëne bij voedselbereiding, naleven van veiligheidsvoorschriften helpen bij het voorkomen van ziekten.

Bij sommige grote erfelijke risico's komt het voor dat preventieve chirurgie wordt toegepast, waaronder mastectomie en het verwijderen van de eierstokken.

 Secundaire preventie
Dit is het vroegtijdig opsporen van afwijkingen, of ziekten in een vroeg stadium ontdekken. Een hielprik bij een pasgeborene brengt mogelijke afwijkingen aan het licht die meteen behandeld kunnen worden. Zonder dit onderzoek zou het gebrek pas later blijken, zodat een afdoende behandeling moeilijker en minder effectief wordt. Veralgemeende medische screening bij kleuters en lagereschoolleerlingen, zoals onder meer door een consultatiebureau, door Kind en Gezin of het Centrum voor Leerlingenbegeleiding kaderen dus in de secundaire preventie.

 Tertiaire preventie
Hier tracht men na een ziekte de nodige maatregelen te nemen zodat ze niet opnieuw de kop kan opsteken. Bijvoorbeeld de levensstijl en/of eetgewoonten aanpassen na een hartinfarct om een nieuw hartinfarct te vermijden.

Gezondheidszorg
Volksgezondheid



thumb|"Ik luister..." Informatiebord van 113 Zelfmoordpreventie bij een spoorwegovergang
113 Zelfmoordpreventie is een Nederlandse stichting die zich richt op het voorkomen van zelfmoord.Stichting 113Online, Rijksoverheid.nl, geraadpleegd 28 september 2016 113 Zelfmoordpreventie is 24 uur per dag bereikbaar voor suïcidale mensen met een hulpvraag, een verzoek om informatie of een luisterend oor. Mensen kunnen telefonisch contact zoeken vanuit Nederland op 0900-0113. Hulp wordt ook geboden per e-mail of chat, desgewenst volledig anoniem.

 Organisatie
Tot februari 2017 was de naam van de stichting 113Online. Suïcidale mensen worden in eerste aanleg te woord gestaan door vrijwilligers, waarvan de organisatie er zo'n 300 heeft.113online: initiatief psychiater redt levens, website VUmc, 5 december 2009 Verder zijn bij 113 Zelfmoordpreventie psychologen, orthopedagogen en psychiaters werkzaam, die voor professionele hulp zorgen en de vrijwilligers ondersteunen. De professionele hulp heeft een beperkte duur, waarna doorverwezen kan worden naar de reguliere ggz, via de huisarts.

Naast de directe hulpverlening verzorgt de stichting onder meer trainingen voor zorgverleners, biedt zij ondersteuning aan naasten en nabestaanden en ontwikkelt zij zich tot expertisecentrum op het gebied van zelfmoord.

 Cijfers
113 Zelfmoordpreventie spreekt naar eigen zeggen per dag 40 tot 60 mensen met zelfmoordgedachten.Drukte bij suïcidehulplijn na zelfmoord Zwagerman, nos.nl, 9 september 2015. Dat aantal kan periodiek toenemen, bijvoorbeeld rond de feestdagen in december,Kerstmis: dubbele bezetting op hulplijnen depressieven, de Volkskrant, 24 december 2010. maar ook nadat bekende Nederlanders zich van het leven hebben beroofd.Directeur Jan Mokkenstorm van 113online: ‘Zelfmoord is geen keuze’, nationalezorggids.nl, 30 september 2015. 113 Zelfmoordpreventie heeft de ambitie het aantal zelfmoorden in Nederland terug te dringen naar rond de 800 per jaar in 2030, tegen ongeveer 1850 in 2013 tot en met 2015. Brief van de minister aan de Tweede Kamer, 30 oktober 2015.Nieuwe aanpak moet zelfmoorden voorkomen, nos.nl, 7 september 2016.

113 Zelfmoordpreventie werd in 2009 door de psychiater Jan Mokkenstorm (1962 — 2019) opgericht.Op weg naar nul zelfdodingen spaarde deze psychiater niemand In eerste aanleg werd het initiatief gefinancierd door het ministerie van Volksgezondheid, Welzijn en Sport (VWS), in de verwachting dat de gezamenlijke zorgverzekeraars het op den duur zouden overnemen.Financiering van 113Online, officiële site, geraadpleegd 28 september 2016. De verzekeraars zagen echter wettelijke belemmeringen op het vergoeden van anonieme hulp. Inmiddels wordt de organisatie met subsidie van VWS bekostigd. Minister Schippers is voornemens het bedrag te laten oplopen tot 3,4 miljoen euro in 2018, zodat 113 Zelfmoordpreventie de activiteiten kan uitbreiden.

 Zie ook
 Sensoor, voorheen SOS Telefonische Hulpdienst
 Korrelatie, Stichting en hulplijn bij psychische problemen
 Centrum ter preventie van zelfdoding, Belgische organisatie ter preventie van zelfdoding

 Externe link
 Officiële site

Gezondheidszorg
GGZ-instelling
Zelfmoord



Het 4 K-model is een behandelmethode, die vaak ingezet wordt bij patiënten die aan het Korsakov-syndroom lijden. De methode is ontworpen in 1990 door verpleegkundige Hans Lindenhoff, met als doel een bepaalde structuur van omgang te bieden waardoor de patiënt zich veilig voelt, maar ook duidelijkheid en zekerheid ervaart in het dagelijks leven. Het 4K-model vormt de basis van een directieve benadering.

Mensen die aan het syndroom van Korsakov lijden vereisen een speciale benadering. Doordat mensen met dit syndroom niet zelf structuur kunnen aanbrengen in hun leven, is professionele begeleiding van belang. Lindenhoff heeft hiervoor het 4 K-model ontworpen, bestaande uit eigenlijk één K en drie C's, volgens de huidige spelling:
Kort: informatie moet kort en bondig worden overgebracht. Daarbij wordt slechts één onderwerp tegelijk behandeld. Gebruik korte zinnen en stel gesloten vragen.
Concreet: abstracte situaties en taalgebruik zijn moeilijk te bevatten en daarom is het beter zo concreet mogelijk bij het hier en nu van de patiënten aan te sluiten. Door de situatie zichtbaar te maken, worden ze als het ware tot handelen uitgenodigd. Geef herkenbare opdrachten en keuzes, geef de instructie op de juiste plaats met het juiste materiaal op de juiste tijd, sluit zoveel mogelijk aan bij het referentiekader van vroeger.
Consequent: Het opnemen van informatie is een moeizaam proces. Opdrachten moeten eenduidig worden gegeven en verschillende begeleiders moeten in vergelijkbare situaties zo identiek mogelijk handelen. Dit biedt duidelijkheid en houvast naar de patiënt. Zorg voor een identieke benadering, in vergelijkbare situaties.
Continu: Regelmaat in de zorg is belangrijk. Doordat de patiënt zich niet van zijn eigen tekorten bewust is, kan hij/zij die ook niet overzien of compenseren. Hierin ligt een essentiële taak voor de begeleiding, om hun werk naadloos op elkaar af te stemmen. Zorg voor regelmaat, regelmatig terugkerende instructies, herhaal op steeds dezelfde wijze. Dit betekent ook zo min mogelijk personele wisselingen.

Het 4 K-model wordt tevens toegepast in de gehandicaptenzorg, specifiek bij cliënten die vragen om duidelijkheid en structuur, of een rem nodig hebben in hun gedrag naar anderen.

Andere factoren die van belang zijn voor het realiseren van veiligheid zijn:
 Ondersteuning en motivatie
 Bekrachtiging van positief gedrag
 Vermijden van corrigerende opmerkingen en discussie
 Rust en geduld
 Humor en een joviale toon

Voorkómen moet worden dat de bejegening als autoritair, bemoeizucht of betuttelend wordt ervaren door de patiënt. Juist dan zal de patiënt stress gaan ervaren en zich verzetten. Een geïrriteerde of afwijzende houding zal in zo’n geval angst en agressie doen toenemen. Er wordt dan ook wel een 5e K (Kreativiteit) en een R (Respectvol) toegevoegd. Een meer meegaande en tegemoetkomende houding naast een sturende, directieve benadering werkt het beste. Het samengaan van de directieve benadering met echt luisteren naar de patiënt vanuit een invoelende houding wordt ook ‘empathisch-directieve’ benadering genoemd. Ook blijven de Kerncondities van de hulpverlening van belang.

Voor patiënten zijn er de risico's:
 Verminderen eigen denken, inzicht, wil en mening
 Afname eigen verantwoordelijkheid, zelfstandigheid, zelfredzaamheid en eigen vindingrijkheid
 Onmachtig voelen tegenover behandelaar
 Over eigen grenzen heen gaan om conflicten met begeleider te vermijden
 Onverschilligheid en vlucht in andere dingen
 Vertragen acceptatie beperking(en)
 Afreageren op anderen of uitspelen tegen elkaar
 Verstoren familiebanden en buiten/uitsluiten mantelzorg door begeleiders
 Onrealistisch beeld dat er geen ongeduld, conflicten en discussies tussen mensen zijn en daarmee buiten de gemeenschap stellen.
 Focus op tekortkomingen en problemen en nauwelijks op kwaliteit van leven
 Moed en hoop opgeven
 Tunnelvisie en verkeerde oplossingen die niet bij de problemen of situatie passen door begeleider(s)
 Niet informeren, afstemmen en samenwerken of tegen kritiek kunnen van anderen door begeleider(s)

Voorwaarde is dat de mantelzorger(s) vooraf van alle belangrijke beslissingen op de hoogte worden gesteld en de besluitvorming bij hen ligt.

 Zie ook
 Syndroom van Korsakov

Welzijnszorg
Gezondheidszorg
Geneeskundige behandeling



Annals of Human Biology is een internationaal, aan collegiale toetsing onderworpen wetenschappelijk tijdschrift op het gebied van de biologie, volksgezondheid en de arbeidsgeneeskunde.
De naam wordt in literatuurverwijzingen meestal afgekort tot Ann. Hum. Biol.
Het wordt uitgegeven door Informa Healthcare namens de Society for the Study of Human Biology en verschijnt tweemaandelijks.
Het tijdschrift is gespecialiseerd in overzichtsartikelen, maar heeft desondanks geen bijzonder hoge impactfactor.

Biologisch tijdschrift
Geneeskundig tijdschrift
Arbeidsgeneeskunde
Gezondheidszorg



Het beeldhorloge is een horloge dat werd ontwikkeld om mensen, die geen gevoel voor tijd hebben of niet kunnen klokkijken, te helpen zich te oriënteren in tijd. Het herinnert de drager met een zelfgekozen afbeelding, in de vorm van een pictogram of foto vergezeld van een signaal, aan een nieuwe afspraak of activiteit.

Het beeldhorloge is bedacht door Ben Bunt, vader van een kind met verstandelijke beperking. Bunt werd voor het bedenken van het beeldhorloge benoemd tot ridder in de Orde van Oranje-Nassau.

Het hulpmiddel is voor de introductie in 2012 getest door veertig verstandelijk gehandicapten van een zorginstelling. Ook werd het beeldhorloge beproefd door kinderen met autisme, demente ouderen en psychiatrische cliënten.

 Externe link
Officiële site

Uurwerk
Welzijnszorg
Gehandicaptenzorg
Gezondheidszorg



Een behandelrelatie in de Nederlandse medische zorg is de relatie tussen een patiënt, en de personen die rechtstreeks betrokken zijn bij de uitvoering van de behandelingsovereenkomst. De wettelijke kaders voor een behandelingsovereenkomst zijn vastgelegd in de Wet op de geneeskundige behandelingsovereenkomst (WGBO).

Een behandelrelatie is in de praktijk moeilijk af te bakenen omdat het sterk afhankelijk van de situatie is. Bij doorverwijzing van een patiënt of vervanging bij (tijdelijke) afwezigheid van de zorgverlener ontstaat ook een nieuwe behandelrelatie. Ook is niet altijd op voorhand duidelijk hoelang de behandelrelatie gaat duren en wanneer deze als beëindigd beschouwd moet worden. Of zorgverleners en medewerkers gegevens van de patiënt mogen verwerken in het kader van een behandelrelatie, moet voor individuele gevallen steeds worden bepaald.

Voor toegang tot het landelijk elektronisch patiëntendossier is het hebben van een behandelrelatie een voorwaarde.

Geneeskundige terminologie
Gezondheidszorg



Beneluxa is een overheidsinitiatief inzake geneesmiddelenbeleid waarbij gezondheidsdiensten in België, Nederland, Luxemburg, Oostenrijk en Ierland zijn betrokken. Doel is om mensen in deze landen duurzame toegang tot innovatieve geneesmiddelen te blijven bieden.

Het initiatief werd in april 2015 genomen door de ministers voor gezondheidszorg van België en Nederland. Luxemburg trad toe in september 2015, Oostenrijk in juni 2016 en Ierland in juni 2018. Hierdoor heeft het betrekking op een bevolking van ongeveer 43 miljoen mensen, en in de toekomst kunnen ook andere landen toetreden. Zwitserland heeft in 2017 aangegeven geïnteresseerd te zijn in het initiatief.

Naast het gezamenlijk onderhandelen over prijzen en tegemoetkomingen van geneesmiddelen en medische toestellen, werken de landen ook samen op het gebied van "horizon scanning" om zo potentiële belangrijke farmaceutische innovaties in kaart te brengen voor ze op de markt komen. De landen werken daarnaast samen op het vlak van "Health Technology Assessment" waarbij de landen data en beleid delen om gezamenlijk innovatieve medische producten en apparatuur te beoordelen.

Het initiatief heeft zich tot nu toe geconcentreerd op zeldzame behandelingen en heeft een succesvolle overeenkomst voor het weesgeneesmiddel Nusinersen kunnen onderhandelen. In oktober 2018 werd vanuit Beneluxa het International Horizon Scanning Initiative als een internationale vereniging zonder winstoogmerk opgericht, waar elk land zich bij kan aansluiten.

Een soortgelijke alliantie, de "Valletta declaration", werd in mei 2017 geïnitieerd door Cyprus, Griekenland, Ierland, Italië, Malta, Portugal, Spanje, Roemenië, Slovenië en Kroatië. Er is geen officiële informatie over de activiteiten van de organisatie vrijgegeven.

 Referenties

Gezondheidszorg



Brandzalf is een dermatologisch preparaat dat toegepast wordt bij brandwonden. Brandzalf bevat vaak het antibioticum zilversulfadiazine om de groei van bacteriën en gisten te remmen. Idealiter bevat de zalf of crème verkoelende ingrediënten die niet irriteren op de (zwaar) beschadigde huid. Water kan door verdamping een verkoelend effect hebben, het verkoelend effect van stromend water is echter veel groter. Als eerste hulp moet daarom altijd met stromend water gekoeld worden. Een brandwond die behandeld is met brandzalf is voor een arts slecht te beoordelen. In veel gevallen moet de zalf of crème daarom weer verwijderd worden wanneer er medische hulp gezocht wordt, wat bij verbrande huid bijzonder pijnlijk kan zijn.

Gezondheidszorg
Farmacie



Brocacef Groep NV, kortweg Brocacef is een groep van ondernemingen in de farmaceutische industrie en gevestigd in Maarssen. Het is ontstaan in 1970 na een fusie van Amsterdam Chemie Farmacie NV en Brocades Stheeman NV. Sinds 1995 is het bedrijf aangesloten bij PHOENIX Group.

 Activiteiten
Brocacef Groep is een groep van ondernemingen, actief op het gebied van de gezondheidszorg. Naast de distributie van geneesmiddelen en medische producten verzorgt het de ontwikkeling en uitwerking van apotheek- en farmaceutische zorgconcepten. Bij het bedrijf werken ruim 4500 medewerkers. Er zijn vier distributiecentra voor de levering aan apotheken, apotheekhoudende huisartsen, zieken- en verpleeghuizen en consumenten. het bedrijf is bijna uitsluitend actief in Nederland, slechts een klein deel van de omzet wordt in het buitenland gerealiseerd.

Onder de vlag van Brocacef vallen onder andere een groothandel en de apotheekketen BENU. In december 2014 maakte het bedrijf bekend Mediq Apotheken over te nemen. Brocacef kreeg medio 2016 toestemming van de Autoriteit Consument en Markt (ACM) voor deze overname, maar onder voorwaarde dat groothandel Distrimed en 89 apotheken worden afgestoten.NRC Akkoord overname apotheken Mediq, 15 juni 2016, geraadpleegd op 30 januari 2019 Met deze gedwongen verkoop wil ACM de keuzemogelijkheden voor ziekenhuizen en consumenten veilig stellen. Van de ongeveer 2000 apotheken in Nederland zijn er na de overname ongeveer 500 verbonden aan Brocacef. Alle apotheken gaan verder als BENU Apotheek. In januari 2018 had het bedrijf 271 apotheken volledig in eigendom en verder aandelenbelangen in 51 apotheken en twee poliklinische apotheken. De groothandel levert veruit de grootste bijdrage aan de omzet.

Het bedrijf is onderdeel van het Duitse bedrijf PHOENIX en het Amerikaanse bedrijf McKesson. PHOENIX heeft met 55% van de aandelen de meerderheid in handen. Het bedrijf heeft een gebroken boekjaar dat loopt tot 31 januari.

 Overname Phoenix
In 1995 breidde de Duitse farmaceutische groothandelsorganisatie PHOENIX haar aandelenbelang fors uit. In 1990 vormde ACF en dochteronderneming Schulze een samenwerkingsverband en de laatste kreeg een aandelenbelang van 19% in ACF.Volkskrant Samenwerking Phoenix en ACF, 22 augustus 1994, geraadpleegd op 30 januari 2019 PHOENIX kocht in 1995 extra aandelen en kreeg daarmee 61% in handen. ACF had in 1994 een omzet van 1,4 miljard gulden en een marktaandeel van net geen 25% in Nederland.

PHOENIX is zelf ook het resultaat van een samenwerkingsverband dat in 1992 gevormd werd doordat vier Duitse medicijngroothandels gingen samenwerken. Hierdoor ontstond de grootste marktpartij in het land met een marktaandeel van 30% en een jaaromzet van ongeveer 10 miljard gulden. De onderneming was toen ook al actief in Frankrijk, Italië, Oostenrijk, Polen, Tsjechië en Hongarije.

Externe links
Officiële site
Website van BENU

Farmaceutisch bedrijf
Gezondheidszorg



Een cliëntenraad is een groep cliëntenEen cliënt is een persoon die zorg ontvangt in een zorgsector waarin medische ingrepen niet centraal staan. De term cliënt wordt geacht meer recht te doen aan de actieve bijdrage die de zorgontvanger zelf levert aan zijn/haar herstel dan het passieve patiënt. die opkomt voor de gemeenschappelijke belangen van alle cliënten in een zorginstelling. Het bestaan en de (medezeggenschaps)rechten van een cliëntenraad zijn vastgelegd in de Wet Medezeggenschap Cliënten Zorginstellingen (WMCZ) die op 29 februari 1996 van kracht werd. Deze wet stelt dat een zorginstelling (zoals een (psychiatrisch) ziekenhuis, verpleeghuis, ggz-instelling) verplicht is een cliëntenraad in te stellen. Via de cliëntenraad kunnen de cliënten/patiënten van de zorginstelling invloed uitoefenen op het beleid van de instelling. Het bestuur van een zorginstelling moet bij het nemen van beslissingen rekening houden met het advies van de cliëntenraad.

 Medezeggenschapsorgaan
De cliëntenraad is het bij wet geregelde medezeggenschapsorgaan voor cliënten/patiënten van een zorginstelling. Cliënten hebben het recht mee te praten over het beleid van de instelling waar zij zorg van ontvangen (zoals de werknemers van een instelling dat mogen middels een ondernemingsraad). De zorginstelling is verplicht om een cliëntenraad in te stellen en te faciliteren. Dit houdt o.a. in dat de raad ergens moet kunnen vergaderen, toegang tot een computer en kopieermachine heeft en een eigen budget, bijvoorbeeld voor abonnementen en deskundigheidsbevordering. Vaak faciliteert de zorginstelling ook de ondersteuning van de cliëntenraad.

Een cliëntenraad moet representatief zijn voor de cliënten van de zorginstelling. Daarom bestaat de cliëntenraad bij voorkeur uit cliënten van de instelling. Er zijn echter cliënten die hun belangen niet zelf kunnen behartigen; zij kunnen iemand uit hun kring van naasten vragen om namens hen in de raad zitting te nemen. In veel instellingen is er een aparte familieraad, die opkomt voor de specifieke belangen van de familie van de cliënten.

De cliëntenraad bepaalt zijn eigen werkwijze. Zo regelt hij zelf het aantal vergaderingen (met en zonder de directie), de wijze van besluitvorming, de onderlinge taakverdeling, het beheer van de financiën, de vertegenwoordiging van de raad en het contact met de cliënten. De cliëntenraad legt dit vast in een huishoudelijk reglement. De WMCZ is met opzet “open” geformuleerd zodat de cliëntenraad en de zorginstelling in samenspraak tot een werkwijze kunnen komen die zoveel mogelijk recht doet aan de lokale omstandigheden.

 Wettelijke rechten
Om de belangen van de cliënten te kunnen behartigen, heeft een cliëntenraad informatie van de zorginstelling nodig en moet hij in de gelegenheid worden gesteld het eigen standpunt aan het bestuur of de directie kenbaar te maken. Deze voorwaarden om effectief te kunnen functioneren zijn in de Wet Medezeggenschap Cliënten Zorginstellingen (WMCZ) vastgelegd in een aantal rechten:

 Recht op informatie
De zorginstelling moet de cliëntenraad alle informatie geven die deze voor zijn taak nodig heeft. Voor zijn adviesfunctie heeft de cliëntenraad specifieke informatie nodig over het voorgenomen besluit, inclusief de beweegredenen die tot het voorstel hebben geleid en de mogelijke gevolgen van de te nemen maatregelen. De instelling moet de raad deze informatie tijdig verschaffen.

 Recht op overleg
De cliëntenraad heeft recht op geregeld overleg met de directie over het beleid van de instelling.

 Recht om te adviseren
De directie is verplicht om over voorgenomen beslissingen het advies van de cliëntenraad te vragen en daarbij een dusdanige termijn aan te houden dat de cliëntenraad daadwerkelijk in de gelegenheid is om een advies uit te brengen dat nog van invloed kan zijn op de te nemen beslissing. De cliëntenraad heeft het recht, maar niet de verplichting tot advies. Als de instelling het niet eens is met het advies, moet zij eerst overeenstemming proberen te bereiken met de raad. Als dit niet lukt, kan zij van het advies afwijken. Zij deelt dit schriftelijk, met haar argumenten, aan de cliëntenraad mee. De cliëntenraad mag de directie ook ongevraagd adviseren over zaken die de raad belangrijk vindt.

Het adviesrecht omvat twee onderdelen: a) het gewoon adviesrecht en b) het verzwaard adviesrecht.

a) Gewoon adviesrecht

De instelling moet de mening van de cliëntenraad vragen over:
 een wijziging van de doelstelling of grondslag
 samenwerking of fusie met een andere instelling
 een verhuizing, ingrijpende verbouwing of opheffing
 een belangrijke wijziging in de organisatie
 belangrijke inkrimping of uitbreiding van de werkzaamheden
 benoeming van leden van de directie en Raad van Bestuur
 begroting en jaarrekening
 algemeen toelatingsbeleid voor cliënten
 beëindiging van zorgverlening

b) Verzwaard adviesrecht

Sommige onderwerpen zijn zo belangrijk voor de cliënten dat de instelling over deze onderwerpen in principe alleen een besluit kan nemen waar de cliëntenraad mee heeft ingestemd. Dit heet verzwaard adviesrecht. De cliëntenraad heeft over de volgende onderwerpen verzwaard adviesrecht:
 het kwaliteitsbeleid
 de klachtenregeling en het aanwijzen van personen die klachten behandelen
 een wijziging in de regeling voor de cliëntenraad en andere voor cliënten geldende regelingen
 het algemene beleid van de instelling over voeding, veiligheid, gezondheid, hygiëne, geestelijke verzorging en maatschappelijke bijstand en recreatiemogelijkheden en ontspanningsactiviteiten
 de benoeming van een afdelingshoofd van een intramurale instelling die 24-uurszorg verleent en waar cliënten in de regel langdurig verblijven
De instelling kan niet zomaar van een verzwaard advies van de raad afwijken, maar de cliëntenraad heeft geen vetorecht. Als de directie tegen het advies van de cliëntenraad in toch een bepaald besluit wil nemen, moet zij dat voorleggen aan de Landelijke Commissie van Vertrouwenslieden (LCvV)Landelijke Commissie van Vertrouwenslieden, http://www.vertrouwenslieden.nl/homepage. Deze commissie probeert eerst te bemiddelen; lukt dat niet, dan doet zij een bindende uitspraak.

 Recht op enquête
Wanneer de cliëntenraad vindt dat er sprake is van wanbeleid, dan kan de cliëntenraad de Ondernemingskamer van het gerechtshof in Amsterdam vragen dit te onderzoeken.
Ook kan de cliëntenraad zelf onder de cliënten een enquête uitzetten om zo de mening van de achterban over bepaalde onderwerpen te peilen.

 Recht op een bindende voordracht bestuurslid
De cliëntenraad kan invloed uitoefenen op de samenstelling van het bestuur of de Raad van Toezicht. Hij mag ten minste één persoon voordragen ter benoeming als lid van de Raad van Toezicht.

 Zorginstellingen met een verplichte cliëntenraad
Alle instellingen die gezondheidszorg, maatschappelijke zorg of verslavingszorg bieden zijn verplicht een cliëntenraad te hebben. Dit geldt o.a. voor:
 algemene en psychiatrische ziekenhuizen
 instellingen voor geestelijke gezondheidszorg (ggz)
 verpleeghuizen en verzorgingshuizen
 instellingen voor mensen met een lichamelijke en/of verstandelijke beperking
 overige AWBZ-erkende instellingen

Indien een zorginstellingen duidelijk onderscheiden onderdelen onder het bestuur heeft (bijv. een revalidatiecentrum en een instelling voor verslavingszorg) dan moeten beide een eigen cliëntenraad hebben.

 Centrale cliëntenraad
Grotere zorginstellingen, met verschillende onderdelen onder één bestuur, stellen vaak een centrale of gemeenschappelijke cliëntenraad in. Deze centrale cliëntenraad is de adviespartner van het bestuur in zaken die de zorginstelling als totaal, of meerdere onderdelen daarvan aangaan. In de centrale raad hebben afgevaardigde leden uit de afzonderlijke raden zitting. De bevoegdheden van deze centrale raad worden geregeld in een huishoudelijk reglement.

 Klachten
Een cliëntenraad is geen klachtencommissie, maar vangt wel signalen van cliënten op en probeert de mening van cliënten zo goed mogelijk te verwoorden. Indien de cliëntenraad meent dat er sprake is van wanbeleid bij de instelling en de gesprekken met de directie daarover op niets uitlopen, kan de raad aan de Landelijke Commissie van Vertrouwenslieden vragen dit te onderzoeken.

 Nieuwe medezeggenschapswet
De overheid werkt al sinds 2010 aan een nieuw wetsvoorstel om de medezeggenschap in de zorg te regelen. In deze omvangrijke nieuwe Wet Cliëntenrechten Zorg, zullen naast de medezeggenschap o.a. ook het klachtrecht en de rechten rondom de behandelovereenkomst worden geregeld.

Gezondheidszorg
Medezeggenschapsorgaan



Cliëntsturing is een concept dat vorm krijgt in projecten waaraan patiënten van, meestal, de geestelijke gezondheidszorg kunnen deelnemen. Het dagelijks beleid en de leiding van zo'n project wordt in handen gegeven van een groep cliënten. Het idee van cliëntsturing is in de jaren negentig in de Verenigde Staten in het kader van  rehabilitatie opnieuw leven in geblazen, maar werd in de jaren zestig reeds toegepast in de toen florerende therapeutische gemeenschappen. Anno 2010 staat dit concept weer in de belangstelling bij grote instellingen voor geestelijke gezondheidszorg.

Psychiatrie
Gezondheidszorg



Een dagactiviteitencentrum (DAC) is een centrum waar een bepaalde doelgroep, doorgaans overdag, verschillende bezigheden verricht, vaak onder leiding van een activiteitenbegeleider.

De doelgroepen waarvoor dagactiviteitencentra ingericht zijn, bestaan meestal uit mensen met een handicap of een beperking die zorg of hulp nodig hebben, zoals chronisch zieken, gehandicapten of ouderen met een beperking. Dagactiviteitencentra kunnen zich op het terrein van een zorginstelling bevinden maar vaker betreft het een voorziening in de woonomgeving van thuiswonende en ambulante patiënten.

De activiteiten die in een dagactiviteitencentrum ontplooid worden, zijn doorgaans bedoeld als ontspanning en gericht op het in optimale conditie houden van de leden van de doelgroep.

Gezondheidszorg
Hulpverlening
Welzijnszorg



Psychologische debriefing is een specifieke vorm van vroegtijdige psychologische interventie die snel na een schokkende gebeurtenis volgt (meestal binnen de 3 dagen) en die tracht de stress te verminderen met als doel preventie van psychische problemen op langere termijn.De Groot, F. (2008). Psychologische debriefing: baat het niet, dan schaadt het misschien. Psychiatrie en Verpleging, 84, 102-115. Vaak wordt psychologische debriefing ook gewoon debriefing genoemd, wat soms verwarrend is omdat debriefing ook een algemenere betekenis heeft. Meta-analyses hebben echter aangetoond dat debriefing niet werkt en soms zelfs schadelijke gevolgen kan hebben.

Schokkende gebeurtenissen
Schokkende gebeurtenissen kunnen allerlei incidenten zijn: natuurrampen, agressie of bedreiging, ongevallen, confrontatie met zelfmoord etcetera. Het gaat om uiteenlopende gebeurtenissen waarbij men hevige angst, pijn, kwetsuren of verlies ervaart.

Vroegtijdige interventies
Bij schokkende gebeurtenissen kan op verschillende manieren snel ingegrepen worden. Allerlei vroegtijdige interventies zijn mogelijk en belangrijk, van materiële ondersteuning en beveiliging, tot opvolging van de betrokkenen ('watchful waiting') en gefaseerde hulpverlening.Herbert, J.D. & Sageman, M. (2004). "First do no harm": Emerging guidelines for the treatment of posttraumatic reactions. In G.M. Rosen (Ed.), Posttraumatic Stress Disorder: issues and controversies (pp. 213-232). West Sussex: Wiley.
Psychologische debriefing is een vroegtijdige psychologische interventie, waarbij men tracht de mogelijk negatieve impact van de gebeurtenis te bufferen en het normale herstelproces te versnellen via individuele gesprekken of groepsbesprekingen. Debriefing berust hoofdzakelijk op emotionele expressie (vanuit een catharsis-hypothese), normalisering van de reacties en psycho-educatie over veronderstelde symptomen. Debriefing is vooral bekend geworden onder de specifieke vorm van Critical Incident Stress Debriefing.

Critical Incident Stress Debriefing
Critical Incident Stress Debriefing (afgekort CISD) werd ontwikkeld door Jeffrey MitchellMitchell, J.T. (1983). When disaster strikes ... The critical incident stress debriefing process. Journal of Emergency Services, 8, 36-39. en gebeurt klassiek in 7 fasen: introductie, feiten, gedachten, emotionele reacties, symptomen, educatie, herbeginnen. Het gaat meestal om eenmalige sessies van 1 à 3 uur, bij voorkeur aan groepen gegeven tussen de 24 en 72 uur na de feiten. Na kritiek werd vanaf 1997 beklemtoond dat debriefing binnen een ruimer kader moet gebeuren en niet als alleenstaande interventie mag gehanteerd worden. De naam werd dan veranderd in Critical Incident Stress Management (afgekort CISM). Debriefing is hiervan een essentieel onderdeel.Flannery, R.B. (1999). Critical incident stress management and the assaulted staff action program. International Journal of Emergency Mental Health, 2, 103-108. De aanpak is gericht op professionelen die schokkende ervaringen opdoen bij hulpinterventies (brandweermannen, politieagenten, soldaten, verpleegkundigen, opvoeders en andere begeleiders) en uitdrukkelijk niet op rechtstreekse slachtoffers van bijvoorbeeld rampen. Recent wordt soms ook niet meer gesproken over 'debriefing', maar spreekt men van 'defusing' wat eigenlijk precies hetzelfde is.
De namen CISD en CISM zijn beschermde merknamen. Het grote bedrijf hierachter is de International Critical Incident Stress Foundation (ICISF). Deze heeft ook een aantal tijdschriften in handen, waaronder het International Journal of Emergency Mental Health.Bledsoe, B.E. (2003). Critical Incident Stress Management (CISM): Benefit or risk for emergency services? Prehospital Emergency Care, 7, 272-279.

Onderzoeksbevindingen
Er is heel wat onderzoek gebeurd naar verschillende vormen van debriefing in verschillende situaties. Daarbij worden zowel positieve als negatieve resultaten beschreven. Grote overzichtsstudies komen echter allemaal tot dezelfde bevinding: psychologische debriefing werkt niet en kan soms zelfs tot schadelijke effecten leiden (meer PTSS of depressie na debriefing).van Emmerik, A.A.P., Kamphuis, J.H., e.a. (2002). Single session debriefing after psychological trauma: a meta-analysis. The Lancet, 360, 766-771. Nederlandse vertaling: http://www.impact-kenniscentrum.nl/doc/kennisbank/1000011137-1.pdfGersons, B.P.R. (2001). Debriefing vermindert de kans op posttraumatische stress-stoornis niet. Maandblad Geestelijke Volksgezondheid, 56, 570-571.Devilly, G.J., Gist, R., & Cotton, P. (2006) Ready! Fire! Aim! The status of psychological debriefing and therapeutic interventions: in the work place and after disasters. Review of General Psychology, 10, 318-345. Sommige overzichten komen tot positieve conclusies, doch deze zijn gepubliceerd in het hoger vermelde tijdschrift van het ICISF zelf. Zeer belangrijk is het oordeel van de Cochrane Collaboration, een onafhankelijke internationale organisatie die kritische meta-analyses doet naar de effecten van zeer uiteenlopende medische en therapeutische (ook psychotherapeutische) thema's. Hun conclusie (evenals dat van de andere overzichten) is dat het gebruik van psychologische debriefing moet stoppen.Rose SC, Bisson J, Churchill R, Wessely S. Psychological debriefing for preventing post traumatic stress disorder (PTSD). Cochrane Database of Systematic Reviews 2002, Issue 2. Art. No.: CD000560. DOI: 10.1002/14651858.CD000560
Intussen is psychologische debriefing door een aantal auteurs dan ook geklasseerd bij de mogelijk schadelijke interventies.Lilienfeld, S.O. (2007). Psychological treatments that cause harm. Perspectives on Psychological Science, 2, 53-70.Bootzin, R.R. & Bailey, E. (2005). Understanding placebo, nocebo, and iatrogenic treatment effects. Journal of Clinical Psychology, 61, 871-880. De American Psychological Association geeft op haar website rond onderzoeksevidentie voor psychologische behandelingen debriefing (als enige daar aangegeven behandeling) het label "potentially harmful".Debriefing "potentially harmful" op website APA

Opmerkingen tegenover de kritiek
Vanuit aanhangers van psychologische debriefing werden twee grote opmerkingen geformuleerd tegenover de kritische studies naar debriefing. Beide tegenwerpingen werden echter op hun beurt met onderzoek verworpen:
 De meeste onderzoeken behandelden eenmalige debriefings. Aanhangers van psychologische debriefing gingen dan pleiten tegen eenmalige debriefing en voor meerdere sessies, gekaderd in een ruimer geheel van interventies. De Cochrane Collaboration publiceerde daarop een meta-analyse rond preventieve interventies met meerdere sessies (niet alleen debriefing). Hun conclusies zijn even duidelijk als de vorige: er zijn geen positieve effecten en soms zelfs schadelijke effecten hebben. Preventieve psychologische interventies zijn niet heilzaam, ook deze praktijk moet stoppen.Roberts NP, Kitchiner NJ, Kenardy J, Bisson J. Multiple session early psychological interventions for the prevention of post-traumatic stress disorder. Cochrane Database of Systematic Reviews 2009, Issue 3. Art. No.: CD006869. DOI: 10.1002/14651858.CD006869.pub2.
Heel wat studies hanteren individuele debriefing. Na de kritiek gingen aanhangers van psychologische debriefing pleiten om de methode enkel nog in groep toe te passen. Onderzoek toont echter ook weer aan dat groepsdebriefings geen positieve resultaten hebben.Devilly, G.J. & Varker, T. (2008). The effect of stressor severity on outcome following group debriefing. Behaviour Research and Therapy, 46, 130-136.

Psychologie
Gezondheidszorg



Een Detailed Clinical Model (DCM) is volgens ISO TS 13972ISO  TS 13972:2015. Technical Specification. Health informatics — Detailed clinical models, characteristics and processes. Geneva, International Organization for Standardization, Technical Committee 215 Health Informatics. www.iso.org een specificatie van zorginhoudelijke gegevens voorzien van uitleg over de medische kennis, een informatiemodel waarin één of meer samenhangende klinische concepten en de context op een gestandaardiseerde en herbruikbare wijze worden weergegeven, een mapping naar terminologiesystemen en een koppeling aan classificatiesystemen voor verantwoordingsinformatie om de kwaliteit en patiëntveiligheid van een DCM te kunnen beoordelen.

Volgens de ISO TS beschrijft een DCM de kenmerken van een klinisch concept, in de vorm van gestructureerde data-elementen, inclusief de eventuele en toegestane waarden, de typeattributen en relaties tussen data-elementen nodig voor de klinische praktijk. De presentatie is op een zodanige wijze dat zij begrijpelijk is voor experts in het klinische domein, secundaire gebruikers van gegevens en modelleurs.

 Doel van een DCM
thumb|Afbeelding 1 - Secundair gebruik van een DCM
Het doel van DCM is het geven van nauwkeurige, semantisch consistente gegevens en terminologiespecificaties en procesregels die vergelijkbaar zijn en gedeeld kunnen worden tussen meerdere zorgaanbieders, gezondheidszorginstellingen en op standaarden gebaseerde Healthcare Informatie Technologie (HIT). Deze kunnen vervolgens worden gebruikt voor de eenmalige vastlegging in elektronische dossiers (zoals het EPD en een persoonlijk gezondheidsdossiers, PGD), in elektronische uitwisseling van gegevens, en op een eenduidige manier kunnen worden aangewend voor secundair gebruik ten behoeve van kwaliteitszorg, statistiek en facturering, en voor gebruik in beslissingsondersteunende systemen (zie afbeelding 1).

Elk gebruik van medische gegevens vereist een zorgvuldige analyse en specificatie van de kleinst mogelijke details, in het bijzonder de geldigheid, relevantie en betrouwbaarheid van de gegevens.

 DCM-componenten
Een kwalitatief goed DCM bevat ten minste de volgende onderdelen:
 De zorginhoudelijke achtergrondkennis. Dit is een omschrijving van het concept waarvan gegevens worden uitgewerkt, mogelijk voorzien van een beschrijving van de patiëntengroep waarvoor het concept is bedoeld, een samenvatting van de evidentie van het concept, bij observaties of metingen de normaal en afwijkende waarden en een instructie om het gegeven op een geldige en betrouwbare manier te verkrijgen.
 Alle relevante kenmerken die bij het concept horen en hun relaties. Een goed DCM dient volledig te zijn in deze uitwerking, waarbij kan worden aangegeven welke gegevens verplicht zijn en welke optioneel, die dus bij implementatie kunnen worden weggelaten. Van elk gegeven wordt de naam opgenomen, een definitie, gegevenssoort (datatype), en in het geval dat een keuzelijst met antwoorden is opgenomen de volledige uitwerking daarvan, of een verwijzing naar een bestaande lijst. In het geval dat het om getallen gaat wordt ook de eenheid aangegeven (cm, mm Hg etc.). Het concept, de kenmerken en de onderlinge relaties dienen in een informatiemodel te worden weergegeven, zoals in Unified Modeling Language (UML).
 Voor elk data-element wordt een unieke code gebruikt. Deze wordt bij voorkeur verkregen uit terminologiesystemen zoals SNOMED CT en LOINC. In voorkomende gevallen kan ook een domeinspecifieke lijst worden gebruikt (lijst perinatale coderingen van stichting Perinatale Registratie Nederland, of de lijst van hoofdpijnsoorten van de Nederlandse vereniging van Neurologen etc.). Een correcte codering omvat de code, de bijbehorende naam, het codestelsel en de OID (unieke objectidentificatie) van het codestelsel. Voor elk antwoord in een keuzelijst met antwoorden (value set) wordt hetzelfde gedaan. Voor het secundaire gebruik van een data-element kan de relatie worden aangegeven met classificatiesystemen, zoals ICD10, ICF, ICNP.
 Voor elk DCM wordt een verantwoording met versiebeheer gegeven, wie de auteur is, wie de codeur, modelleur, reviewer enzovoort, de zogenaamde metadata. Daarnaast zijn zoektermen (keywords) essentieel en ook de versie. De versie is vooral van belang omdat bij goed beheer en onderhoud van DCM indien er wijzigingen worden doorgevoerd.

Tabel 1. Vier kerncomponenten met voorbeelden van eisen aan een DCM zoals samengevat in de ISO TS 13972 (2014).
 Kennisrepresentatie Belangrijke specificaties en voorschriften Medische achtergrondkennis en context  Conceptdefinitie Populatie Evidence base Instructie voor documentatieInterpretatie Data-elementspecificatie  Data-element
Data-elementdefinitie
Datatype  Unit of value set
Relaties tussen data-elementen
Gedetailleerd datamodel, bijvoorbeeld in een UML-model Unieke code per data-element  Unieke code per data-element Codestelsel gespecificeerd Versie van het codestelsel gespecificeerd Unieke identificatie van het codestelsel gespecificeerd Unieke coderingen voor values in de value set gespecificeerd indien van toepassing Metadataspecificatie  Auteurs Codeurs Modelleurs
Contactinformatie
Versionering
Trefwoorden
Goedkeuring

 Verschillen en overeenkomsten
Verschillen en overeenkomsten tussen bestaande klinische modellen of bouwstenen en DCMs zijn relevant. Internationaal zijn er al vele uitwerkingen, klinische modellen in verschillende formaten, die niet voldoen aan de eisen die aan een DCM worden gesteld volgens ISO DTS 13972Goossen, W., Goossen-Baremans, A., Zel, M. van der (2010). Detailed Clinical Models: A review. Health Inform Res. 16(4), 201-214.  http://pdf.medrang.co.kr/Hir/2010/016/Hir016-04-01.pdf. Dat wil niet zeggen dat het werk wat is gedaan niet bruikbaar zou zijn. Op dit moment is het al mogelijk om bestaande formaten automatisch om te zetten naar een DCMGoossen W (2014). Detailed clinical models: representing knowledge, data and semantics in healthcare information technology. Healthc Inform Res. 2014 Jul;20(3):163-72. doi: 10.4258/hir.2014.20.3.163. Epub 2014 Jul 31. http://pdf.medrang.co.kr/Hir/2014/020/Hir020-03-02.pdf.
In tabel 1 wordt in grote lijnen de ontwikkeling en implementatie van een DCM weergegeven. Een eerste stap is het verzamelen en ordenen van informatie door de zorgverlener en/of de informatieanalist. Deze kunnen gebruikmaken van bestaande, eventueel onvolledige DCMs, deze beoordelen op bruikbaarheid, volledigheid en juistheid en vaststellen of zij dit bestaande DCM willen gebruiken voor een eigen klinische specificatie of besluiten om een aanpassing te vragen of een variant op het DCM te maken.

De tweede stap is het modelleren van de klinische specificatie door een informatieanalist. Deze zal het informatiemodel voorleggen aan de zorgverlener voor verificatie. In het informatiemodel worden de data-elementen en waarden in een waardenset gemapt met een concept en code uit een terminologiestelsel. Deze mapping zal ook worden geverifieerd door de zorgverlener. Dit is een cyclisch proces tot de zorgverlener zijn goedkeuring geeft aan het informatiemodel.

Er is een verschil tussen het ontwikkelen van een DCM (conceptueel en logisch) en de implementatie van een DCM in een systeem zoals het EPD (het logisch model vertalen in een specifiek technisch formaat). In tabel 1 wordt dit rechts weergegeven. Deze derde stap is de transformatie van een DCM in een specifiek technisch formaat, bijvoorbeeld een HL7 v3 template of een CEN/ISO 13606 archetype, zodat de klinische specificatie kan worden geïmplementeerd in een systeem, bijvoorbeeld het EPD of een elektronisch bericht.

 Het DCM Quality Center
Het DCM Quality Center van het Nederlands Normalisatie instituut, NEN, verbindt een groep gebruikers die gezamenlijk voor de DCM-kwaliteit, zoals beschreven in de ISO TS 13972, gaan zorgen en het onderhoud en beheer van DCM regelen.

 Relaties met internationale projecten
De ontwikkeling van DCM is gestart met de publicaties van Stan Huff en collega's van Intermountain Healthcare in Utah, VSHuff SM, Rocha RA, Coyle JF, Narus SP, Integrating detailed clinical models into application development tools. Medinfo. 2004;11(Pt 2):1058-62.. Zij gebruikten de term het eerst om daarmee de aparte uitwerking van klinische concepten aan te duiden. In 2006 is een workshop aangehaakt aan een Health Level 7 (HL7) Working Group Meeting. Aansluitend zijn er binnen HL7 stemmen opgegaan om hier meer werk voor te verzetten. In een workshop in Brisbane, 2007 is een groep experts op het gebied van klinische modellen bijeen geweest waar toen is afgesproken dat HL7 instances voor DCM zou gaan maken (toen project 320) en ISO een standaard zou maken waarin is duidelijk gemaakt waar een goed DCM aan moet voldoen (ISO TS 13972). Er is aan beide zijden de nodige discussie geweest. HL7 publiceerde de eerste DCMs in de Normatieve Editie 2013 en de ISO TS is in druk.  HL7 heeft in 2010 / 2011 een zogenaamde Fresh Look project uitgevoerd. Hierin is gekeken hoe de implementatie van HL7 kon worden bevorderd. Er is geconstateerd dat twee zaken de implementatie zouden versnellen:
 eenvoudiger maken van de implementatie (het huidige intern HL7 project FHIR) en
 meer specifieke aandacht voor de detailed clinical modelling. Voor dit laatste is CIMI opgericht. CIMI staat voor Clinical Information Modeling Initiative. Deze werkgroep richt zich op het maken van een basaal referentiemodel voor DCM en zal op termijn internationale DCM gaan produceren.

 Externe links
 DCM Homepage
 DCM pagina
 Clinical Information Modeling Initiative
 DCM in het Clinical Information Modeling Initiative
 Instructies voor het maken en modelleren van DCM
 Verzameling DCMs, voor ieder toegankelijk
 Specifieke Set DCM voor UMC's

Gezondheidszorg
ICT-standaard in de zorg



Dresneger was de betiteling voor slaven van Afrikaanse herkomst die in de 18e en 19e eeuw op plantages in Suriname tot taak hadden zieken op de plantage te verplegen (veelal andere slaven). Een met deze taak belaste vrouw werd ook wel dresmama genoemd.

De naam komt uit het Sranantongo. Het woord dressi betekent in die taal "verzorgen". Dit woord is weer afgeleid van het Engelse to dress. (vergelijk het Engelse dresser = doktersassistent). Dit Surinaamse woord komt regelmatig voor in (oudere of historische) Nederlandse teksten over dit onderwerp en mag daarom tot het historische Nederlandse taaleigen worden gerekend.

Slavernij in Suriname
Geschiedenis van Suriname
Gezondheidszorg



thumb|Een arts kan via het internet de gegevens van een patiënt bekijken.
eHealth, e-Health, telehealth, telegeneeskunde, telemedicine, is het toepassen van informatie- en communicatietechnologie ten dienste van de gezondheidszorg.Eng, T., The e-Health Landscape – a terrain map of emerging information and communication technologies in health and health care. Princeton NJ: The Robert Wood Johnson Foundation, 2001.Wat is telemedicine? bij Ogdeo (ogdeo.com, website niet meer beschikbaar)Telehealth & Telecare – de toekomst van e-health uit 2011 bij Frankwatching"Gebrek aan regie belemmert de telezorg" uit 2010 van de Nederlandse Organisatie voor Wetenschappelijk Onderzoek (ethiekonderzoek.nl, PDF niet meer beschikbaar) eHealth omvat diverse technieken, projecten, services en systemen die op afstand werkzaam zijn, van oudsher vooral via de telefoonlijn, maar sinds de wijdere beschikbaarheid van breedbandverbindingen steeds meer via het internet. eHealth kan personeelsdruk verminderen en kosten besparen. EHealth is een toepassingsgebied van klinische informatiekunde, dat behoort tot het overkoepelende vakgebied medische informatiekunde.

Doordat het fysieke contact ontbreekt kan de zorgverlener geen gebruik maken van lichamelijk onderzoek of non-verbale communicatie maar is afhankelijk van wat de patiënt hem vertelt.Richtlijn online artspatient-contact 2007 van KNMG (PDF - gearchiveerd in het Internet Archive) Wel kunnen biometrische gegevens doorgezonden worden.scan uit 2004 in archief van VitalSys (vitalsys.be, niet meer beschikbaar) Diverse richtlijnen voor zorgverleners stellen dat zorgverlener en patiënt elkaar wel gezien moeten hebben. Gezien de onveiligheid van het internet kan privacygevoelige informatie bij onbevoegden terechtkomen.

De term eHealth komt voor het eerst in 1999 voor in de wetenschappelijke literatuur.Claudia Pagliari et al (2005). What Is eHealth (4): A Scoping Exercise to Map the Field. J Med Internet Res. Jan–Mar; 7(1): e9. Door onder andere de World Health Organization en Europese Unie worden richtlijnen opgesteld ter bevordering van eHealth. In landen waar de afstanden groter zijn (Canada, VS) is eHealth sterk aanwezig.

In 2004 liep een proefproject in België met het Wit-Gele Kruis waarbij hulpbehoevende bejaarden en chronisch zieken op afstand (dus online) werden gevolgd. Onderzoek in Nederland wijst uit dat bij Zorg op Afstand het aantal verwijzingen van patiënten naar het ziekenhuis met 70 procent afneemt. Volgens sommige critici worden de voordelen van eHealth veel te positief voorgesteld. Ook zou de definitie van eHealth erg rommelig zijn. Zo laat men vaak ook de automatisering van o.a. ziekenhuizen en huisartsen onder eHealth vallen. Een zwakke definitie maakt het erg moeilijk om het effect van "eHealth" te meten.

De artsenvereniging Koninklijke Nederlandsche Maatschappij tot bevordering der Geneeskunst en het Nederlands Huisartsen Genootschap hebben elk richtlijnen doen verschijnen over het online doen van consulten.NHG-Standpunt over online arts-patiënt contacten uit 2005 bij het NHG (gearchiveerd)

Ontwerp en Implementatie

Er zijn diverse modellen en frameworks voor het ontwerpen van eHealth technologieën. Veel van die modellen zijn expert-gericht of komen uit de software engineering. Echter, voor duurzame eHealth-technologieën is participatie van stakeholders van belang. Dit houdt in dat stakeholders (betalers, zorgverleners, patiënten) gedurende het ontwerpproces betrokken worden om de toegevoegde waarden (klinisch, gedrag, zorgorganisatie) te bepalen en te testen of de technologie in wording daaraan voldoet. Inzichten uit persuasieve technologie en business modelling zijn van belang om de behoeftes van stakeholders te vertalen in gebruikersgerichte designs en om business modellen op te stellen voor de implementatie. Om dit proces te begeleiden is een holistische aanpak nodig die gebruikers, technologie en de sociaal-economische omgeving addreseert in ontwerp en implementatie. Deze aanpak is beschikbaar (Grounding eHealth, Nijland, 2011) en zal via een eHealthwiki toegankelijk zijn (in wording).

 Toepassingen
 Telemonitoring - Op afstand toezicht houden op patiënten. Bijvoorbeeld een cardioloog kan via de bloeddrukmeter en de weegschaal van de patiënt een waarschuwing krijgen dat mogelijk hartfalen dreigt; een ingebouwde defibrillator kan de locatie doorgeven van een patiënt die onwel is.Telemonitoring: thuisbewaking van hartpatienten bij het Sint Lucas Andreas Ziekenhuis (gearchiveerd)Telemonitoring bij de Nederlandse Hartstichting (gearchiveerd)
 Telecoaching - Begeleiding op afstand. Dit is meestal een langer proces met diverse contactmomenten, bijvoorbeeld voor fysiotherapie of psychologische hulp.
 Telezorg of zorg op afstand - Aanbieden van zorg voor de oude mensen en mensen in fysiek minder goede staat zodat ze zelfstandig in hun eigen huis kunnen blijven wonen waarbij geen direct contact is met zorgverlener.
 Teleconsultatie - Raadplegen van een zorgverlener op afstand door een patiënt of andere zorgverlener.Rapport Teleconsultatie, Toepassingen en Connectiviteit uit 2010 van Nederland Breedbandland (PDF) (gearchiveerd)
 Telediagnose - Diagnosticeren op afstand, voornamelijk in onherbergzame gebieden.
 Teleradiologie - Verzenden van resultaten van medische beeldvorming.
 Telechirurgie - Opereren op afstand met behulp van robots.
 E-consult - Men ontvangt een consult via webcam, e-mail of telefoon van bijvoorbeeld een fysiotherapeut.

Technieken
 Domotica - Integratie van technologie en diensten in huis zodat zorgbehoevenden langer thuis kunnen blijven wonen
 Settopbox - Elektronisch apparaat wat de televisie verbindt met externe bronnen en het signaal decodeert zodat het op de TV te zien is. Wordt veel gebruikt bij teleconsultatie en telemonitoring.
Beleid in Nederland rondom eHealth
De Nederlandse Rijksoverheid stimuleert de zorgsector om meer eHealth aan te bieden en om de mogelijkheden bij hun patiënten onder de aandacht te brengenOverheid stimuleert E-Health, https://www.rijksoverheid.nl/onderwerpen/e-health/inhoud/overheid-stimuleert-e-health. Het Rijk heeft een aantal doelen voor eHealth:
 Toegang tot eigen medische gegevens
 Zelfstandig metingen doen door de patiënt en delen met hun zorgverlener
 Online contact met zorgverlener
Om deze doelen te verwezenlijken, onderneemt het Rijk verschillende acties:
 Ideeën voor e-Health verder brengen
 Zorgvernieuwers ondersteunen via online platform
 Digitale uitwisseling makkelijker maken
 Kennis delen over e-Health
 e-Health bekender maken
 Veilig medische gegevens verzamelen en uitwisselen
eHealth is ook een van de programma’s binnen het Citrienfonds dat is opgesteld door minister Schippers om als UMC’s een aantal maatschappelijke uitdagingen gezamenlijk aan te pakken. De doelstelling van het programma is om een integrale persoonsgerichte digitale zorgomgeving te realiseren, die de patiënt in staat stelt zijn ziekte te managenhttp://www.nfu.nl/programma/e-health/programma.

 België
Begin mei 2018 lanceerde federaal minister van Volksgezondheid Maggie De Block het Belgische onlineportaal 'Mijngezondheid', dat de unieke toegangspoort voor gegevens over iemands gezondheid zou moeten worden. Het platform zou een overzicht bieden van alle medische en administratieve gegevens die elektronisch beschikbaar zijn, zoals iemands patiëntendossier bij de huisarts of zijn of haar gegevens uit het ziekenhuis. De gebruiker kan via single sign-on doorklikken naar het juiste platform waar hij of zij de gegevens kan inkijken. Men kan zich aanmelden op 'Mijngezondheid' via onder andere de e-ID en de app 'itsme'. Opdat de gegevens via 'Mijngezondheid' geraadpleegd kunnen worden, moeten externe platformen zich ermee linken. Voor het platform werkt de FOD Volksgezondheid samen met onder andere patiëntenorganisaties (zoals het Vlaams Patiëntenplatform) en de verschillende digitale platformen die gezondheidsgegevens beschikbaar stellen.

Twee maanden na de lancering werd het portaal uitgebreid met een Duitstalige versie, een koppeling naar gezondheidsinformatie van de website 'gezondheid en wetenschap' (van het Centrum voor Evidence-Based Medicine in opdracht van de Vlaamse overheid) en een koppeling naar de 'eBox' van de sociale zekerheidsinstellingen.

 Externe links
 Uitgebreide geschiedenis van de telegeneeskunde
 Mijngezondheid
 gezondheid en wetenschap

Gezondheidszorg
Geneeskunde



De Federale Gezondheidsinspecteur (FGI) (in het Frans: Inspecteur d'hygiène fédéral, IHF) is in België in een provincie de vertegenwoordiger van de Federale Overheidsdienst Volksgezondheid. Er is een Federale Gezondheidsinspecteur voor elke provincie en voor het Brussels Hoofdstedelijk Gewest. Ze zijn de gesprekspartners van de provinciegouverneurs, de burgemeesters, gezondheidswerkers en burgers voor federale bevoegdheden inzake volksgezondheid. De Federale Gezondheidsinspecteurs zijn artsen die als ambtenaar in dienst zijn van de FOD Volksgezondheid. De Federale Gezondheidsinspecteurs worden in hun taken bijgestaan door een adjunct (Adj-FGI; een verpleegkundige) en een Psychosociaal Manager (PSM). Samen vormen zij de provinciale gezondheidsinspectie. De taken van de Federale Gezondheidsinspecteurs bevinden zich op het gebied van de Dringende Geneeskundige Hulpverlening (DGH) en rampenbestrijding, de Provinciale Geneeskundige Commissies (PGC) en het toezicht op de gezondheidswerkers, de verplichte poliovaccinaties en nog enkele kleinere taken.

 Taken

 Dringende Geneeskundige Hulpverlening
De Federale Gezondheidsinspecteurs houden toezicht op de werking van de Dringende Geneeskundige Hulpverlening (het 112-systeem) in hun provincie en inspecteren alle diensten die binnen dit systeem werken; met name de spoedgevallendiensten van ziekenhuizen, de ambulancediensten, de Mobiele Urgentiegroepen, de Hulpcentra 100/112 en de provinciale ambulanciersscholen. Zij hebben hiertoe altijd toegang tot al deze diensten en mogen alle documenten opvragen die nodig zijn voor dit toezicht. Zij stellen eventuele inbreuken vast in de vorm van een proces-verbaal. Spoedgevallen- en MUG-diensten in Vlaanderen vallen naast het toezicht van de FGI ook onder het toezicht van de Zorginspectie. De adjuncten van de Federale Gezondheidsinspecteurs begeleiden de ambulancediensten in hun taken en reiken de onderscheidingstekens voor hulpverlener-ambulanciers (de 'badges 112') uit.

De Federale Gezondheidsinspecteurs zitten ook de Provinciale Commissies voor Dringende Geneeskundige Hulpverlening (PCDGH) voor. Deze Commissies bestaan uit de vertegenwoordigers van het provinciale Hulpcentrum 100/112, de ambulancediensten, de spoedgevallendiensten, de MUG-diensten, de huisartsenwachtdiensten, het Rode Kruis en de provinciegouverneur. Ze houden toezicht op de werking van de Hulpcentra 100/112 en de ambulanciersopleiding in de provinciale ambulanciersscholen en overleggen over de medische preventiemaatregelen bij risicomanifestaties en de algemene werking van de Dringende Geneeskundige Hulpverlening in hun gebied.

 Rampenbestrijding
De Federale Gezondheidsinspecteurs ontwikkelen het medische luik van de rampenplannen voor hun provincie en zorgen voor de plaatselijke uitvoering van de federale rampenplannen (zoals bijvoorbeeld het nucleair noodplan). Bij rampen vertegenwoordigen de Federale Gezondheidsinspecteurs de minister van Volksgezondheid en dragen ze de administratieve bevoegdheid over de medische discipline. De Psychosociale Managers staan de Federale Gezondheidsinspecteurs bij met betrekking tot de psychosociale opvang in het kader van het Psychosociaal Interventieplan (PSIP). Het Hulpcentrum 100/112 is als enige formeel bevoegd het Medisch Interventieplan (MIP; het medisch rampenplan) af te kondigen. Als het dat doet stelt het de Federale Gezondheidsinspecteur op de hoogte. De Federale Gezondheidsinspecteur is wel bevoegd de afkondiging van het MIP formeel te vragen aan het Hulpcentrum 100/112, dat de afkondiging dan formeel doet. De Federale Gezondheidsinspecteur informeert op zijn beurt de minister en de FOD Volksgezondheid over de omstandigheden van een ramp en houdt contact met alle bij de ramp betrokken diensten, waaronder de provinciegouverneur, de Hulpcentra 100/112 en de Directeur Medische Hulpverlening (Dir-Med; vroeger DMH) op het terrein. Ook kan de Federale Gezondheidsinspecteur aansturen op maatregelen om de volksgezondheid te beschermen. Het MIP wordt beëindigd op vraag van de Dir-Med of de Federale Gezondheidsinspecteur. Na afloop van de interventie moeten alle bij het MIP betrokken hulpdiensten een verslag opsturen naar de Federale Gezondheidsinspecteur.

 Uitoefening van de gezondheidsberoepen
De Federale Gezondheidsinspecteur is de secretaris van de Provinciale Geneeskundige Commissie (PGC) van zijn provincie. In dit verband houdt de Federale Gezondheidsinspecteur toezicht dat alle gezondheidswerkers hun beroep op een wettige manier uitoefenen, op de intrekking van visa (die toegang geven tot beroepen in de gezondheidszorg) van gezondheidswerkers, op de organisatie van de huisartsenwachtdiensten en op het voorschrijven van verdovende middelen. Hij informeert ook de betrokkenen over beslissingen van de Provinciale Geneeskundige Commissie, de Geneeskundige Beroepscommissie, de bevoegde Orden of de rechtbanken over de uitoefening van hun beroep. Verder meldt de Federale Gezondheidsinspecteur beroepsfouten van gezondheidswerkers of illegale praktijken aan respectievelijk de bevoegde Orde of het parket.

 Andere taken
De Federale Gezondheidsinspecteur houdt ten slotte ook toezicht op de verplichte poliovaccinatie, behandelt klachten over tatoeages of piercings en geeft advies over begrafenissen buiten begraafplaatsen.

 Gemeenschapsbevoegdheden
De bevoegdheden op het gebied van volksgezondheid en gezondheidszorg zijn in België verdeeld tussen de federale overheid en de Gemeenschappen. De Federale Gezondheidsinspecteurs houden dus enkel toezicht op de federale bevoegdheden. De Gemeenschappen zijn bevoegd voor onder andere de erkenning en kwaliteitsbewaking van zorginstellingen zoals ziekenhuizen, preventieve gezondheidszorg, geestelijke gezondheidszorg, thuiszorg, ouderenzorg, revalidatie en verslavingszorg. In de Vlaamse Gemeenschap zijn deze bevoegdheden toegewezen aan het Agentschap Zorg en Gezondheid en de Zorginspectie.

 Huidige Federale Gezondheidsinspecteurs
De huidige Federale Gezondheidsinspecteurs (anno 2016) zijn:
ProvincieFederale GezondheidsinspecteurAntwerpenDr. Winne HaenenLimburgDr. Katia MachielsWest-VlaanderenDr. Zeger VermeulenOost-VlaanderenVlaams-BrabantDr. Winne Haenen Brussels Hoofdstedelijk GewestDr. Martine LuyckxWaals-BrabantHenegouwenDr. Didier TaminiauLuikDr. Isabelle RenardNamenDr. Juliette RenardLuxemburgDr. Christine Laboulle

Belgische overheidsinstantie
Medisch beroep
Volksgezondheid
Gezondheidszorg
Geneeskundige organisatie
Geneeskundige hulpverlening
Rampenbestrijding



Het Geneesmiddelenvergoedingssysteem (GVS) is in Nederland ingevoerd in 1991. Het is een systeem waarbij therapeutisch vergelijkbare geneesmiddelen samen worden geclusterd in eenzelfde rubriek. Voor een dergelijke geclusterde groep geldt een limietvergoeding. Boven de limiet moet de verzekerde bijbetalen als de fabrikant zijn prijs niet wil verlagen. Het is in 2006 doorgeschoven vanuit de Ziekenfondswet in de Zorgverzekeringswet.Staatsblad 28 juni 2005Juridisch kader Sinds de invoering zijn er voorstellen geweest om het systeem maar weer af te schaffen, uit te breiden alsook om een jaarlijkse herberekening verplicht te stellen. Maar geen van de voorstellen heeft het Staatsblad gehaald.

Geneesmiddelen worden als onderling vervangbaar aangemerkt als zij:
bij een gelijksoortig indicatiegebied kunnen worden toegepast,
via een gelijke toedieningsweg worden toegediend, én
in het algemeen voor dezelfde leeftijdscategorie zijn bestemd.

Onderling vervangbare middelen worden geplaatst op bijlage 1A van de regeling. Middelen die niet onderling vervangbaar zijn, worden geplaatst op bijlage 1B van de regeling.

Sedert de invoering van het GVS hebben vrijwel alle fabrikanten hun prijs tot aan de limiet aangepast. Alleen bij de ADHD-geneesmiddelen en de anticonceptiva worden forse bijbetalingen genoteerd, van rond de 40 miljoen per jaar.http://site.zorgportaal.nl/index.php/zorgkrant/nieuwsl-lijst/2943-meer-dan-1-miljoen-adhd-voorschriften Er zijn meer dan 20 rechtszaken over gevoerd.

 Voetnoot

Sociale zekerheid in Nederland
Gezondheidszorg
Verzekeringsrecht



Een gewichtsconsulent is iemand die mensen met overgewicht begeleidt door middel van goede voeding. Iemand die de gewichtsconsulent bezoekt, wordt geen 'patiënt' maar 'cliënt' genoemd. Een gewichtsconsulent is onder andere geschoold in de voedingsleer en helpt met verantwoord afvallen. Door het adviseren van een bepaald eetpatroon of door de cliënt te wijzen op gezonde(re) alternatieven wordt het doel (namelijk: een gezond gewicht) bereikt. Gewichtsconsulenten maken veelal gebruik van verschillende coachingsmethoden en motiveren de cliënt om ook meer te gaan bewegen of te gaan sporten. Naast begeleiding bij overgewicht geven veel gewichtsconsulenten ook advies of voorlichting met betrekking tot voeding, bijvoorbeeld bij bedrijven en/of op scholen.

Een gewichtsconsulent is geen diëtist. De beroepsnaam gewichtsconsulent is niet vastgelegd, wat betekent dat iedereen zich zo mag noemen.

In 2005 is de Beroepsvereniging Gewichtsconsulenten Nederland opgericht, een overkoepelende belangenvereniging voor vrijgevestigde en in loondienst werkzame gewichtsconsulenten. Gewichtsconsulenten die lid zijn van deze vereniging moeten zich aan een aantal lidmaatschaps- en kwaliteitseisen houden, waaronder werken volgens de Richtlijnen goede voeding van de Gezondheidsraad. Advies is altijd betreffende gezonde voeding, er worden geen maaltijdvervangers of afslankmiddelen geadviseerd. Deze gewichtsconsulenten zijn te herkennen aan de titel 'BGN-Gewichtsconsulent'.

 Externe link
Website Beroepsvereniging Gewichtsconsulenten Nederland

Gezondheidszorg
Dieet



Gezinsvervangende tehuizen zijn na de Tweede Wereldoorlog ontstaan als vervanging van de veel grotere sanatoria. In deze sanatoria werden alle mensen die niet goed in de maatschappij konden functioneren "opgesloten". Omdat er na WOII een stroming op gang kwam die voor een menswaardig bestaan van iedereen was (humanitaire stroming) zijn gezinsvervangende tehuizen ontstaan. Het concept van een gezinsvervangend tehuis is halverwege de jaren zestig ontstaan.

Doel
Het doel van deze huizen is, zoals de naam al aangeeft, het vervangen van een gezin. De gezinssituatie wordt zo veel mogelijk nagebootst. Dit wordt vormgegeven door een gezamenlijke huiskamer, waar gegeten en ontspannen wordt, en een individuele slaapkamer.

Toekomst
Anno 2008 worden veel bestaande gezinsvervangende tehuizen verbouwd of nieuw gebouwd. Dit komt doordat veel huizen volgens nieuwe inzichten te groot zijn. Men wil zo veel mogelijk mensen zo zelfstandig mogelijk laten leven. Hierdoor worden er kleinere woningen gebouwd zodat de groepen kleiner worden, en er meer aanleunwoningen ontstaan.

Gezondheidszorg



Gezondheidswetenschappen is een multidisciplinair vakgebied gericht op wetenschappelijk onderwijs en onderzoek naar gezondheid en gezondheidszorg.https://www.studiekeuze123.nl/studies/gezondheidswetenschappen-wo-bachelor In tegenstelling tot het vakgebied Geneeskunde, ligt bij het vakgebied Gezondheidswetenschappen de nadruk op gezondheid binnen populaties en de interactie met hun omgeving. Gezondheidswetenschappers houden zich bezig met het in kaart brengen, bestuderen en sturen van factoren die gezondheid beïnvloeden.

Profiel
Het domein Gezondheidswetenschappen laat zich vooral karakteriseren door de nadruk op interacties tussen gezondheid, wetenschap, techniek, milieu en voeding. Hoewel de opleidingen Gezondheidswetenschappen aandacht besteden aan de anatomie, fysiologie en pathologie van het menselijk lichaam, zijn Gezondheidswetenschappers geen medici. Het merendeel van de Gezondheidswetenschappers bekwaamt zich tot beleidsmedewerker, epidemioloog of wetenschappelijke onderzoeker.

Opleidingen in Nederland
De universitaire bachelor- en masteropleiding Gezondheidswetenschappen wordt in Nederland bij diverse universiteiten aangeboden. Universiteiten profileren zich veelal op één specifiek thema  binnen de Gezondheidswetenschappen.https://www.youchooz.nl/opleidingen/gezondheidswetenschappen/inhoud-opleiding De volgende Nederlandse universiteiten bieden een opleiding Gezondheidswetenschappen aan:
Erasmus Universiteit Rotterdam, thema gezondheidsbeleid en -economie.
Universiteit Maastricht, thema beleid en management, biologie en gezondheid, preventie en geestelijke gezondheidszorg.
Universiteit Twente, thema technologie, innovatie en zorglogistiek
Vrije Universiteit Amsterdam, thema preventie en volksgezondheid

Daarnaast bieden enkele universiteiten een opleiding Gezondheidswetenschappen aan die niet als zodanig wordt betiteld:
Nihes, thema epidemiologie en biostatistiek
Universiteit Utrecht, thema klinische zorg
Wageningen Universiteit, thema voeding en agricultuur

Afstudeerrichtingen
Opleidingen Gezondheidswetenschappen bieden studenten vaak de optie een afstudeerrichting te kiezen. In de bacheloropleiding maakt de differentiatie deel uit van de minor, terwijl bij masteropleidingen wordt gesproken over een specialisatie. De meest voorkomende afstudeerrichtingen zijn:
Arbeid en gezondheid: master Work, Health and Career (Maastricht University)
Beleid
Global health
Infectieziekten
Internationale volksgezondheid
Preventie
Voeding
Volksgezondheid

Internationaal perspectief
In Nederland wordt vaak de Engelse vertaling Health Sciences gebruikt om het vakgebied Gezondheidswetenschappen aan te duiden. In internationale kringen is deze term minder in gebruik. Niet-Nederlandse universiteiten bieden veelal differentiatieprogramma's aan vanuit de opleidingen Geneeskunde, Biologie of Biomedische wetenschappen.

Zie ook
Epidemiologie
Biomedische wetenschappen
Biostatistiek
Volksgezondheid

Onderzoek
Gezondheidszorg
Opleiding



De Dr. Guislain Award is een prijs die onder het motto Breaking the Chains of Stigma, sinds 2012 wordt uitgereikt. De laureaat wordt elk jaar op 10 oktober, Werelddag voor Geestelijke Gezondheid, uitgeroepen.

 Geschiedenis
De Dr. Guislain Award is een prijs van $ 50.000 geïnitieerd door Janssen Research & Development, LLC en het Museum Dr. Guislain. De prijs wordt toegekend aan individuen, organisaties of projecten die:
een uitzonderlijke bijdrage aan de geestelijke gezondheidszorg hebben geleverd, op cultureel of sociaal vlak;
het stigma rond geestesziekten en -zieken wisten te doorbreken;
de aandacht voor geestelijke gezondheidszorg hebben bevorderd.

 Jury
De jury is internationaal samengesteld.

 2012 en 2013
De leden zijn: Lisa Appignanesi, voormalig voorzitter van de Britse PEN-vereniging; Siri Hustvedt, essayist dichteres en romanschrijfster; Steven Hyman, neurobioloog en verbonden aan het MIT te Harvard; Patrick Kennedy, voormalig congreslid in de VSA; dr. Alan Leshner, neurowetenschapper en CEO van de American Association for the Advancement of Science; Prof. Dr. Bernard Sabbe, hoogleraar medische psychologie en psychiatrie aan de Universiteit van Antwerpen.

Prijswinnaars
2012: Voor deze prijs werden meer dan zestig nominaties ingediend, wereldwijd. De jury kende de prijs toe aan Bagus Utomo. De Indonesiër werd beloond voor zijn gevecht tegen het taboe rond schizofrenie door middel van zijn organisatie Komunitas Peduli Skizofrenia Indonesia (Indonesia Community Care for Schizophrenia), of KPSI. Bagus Utomo begon met zijn onderzoek wanneer zijn broer gediagnosticeerd werd als schizofreen. Hij startte onlinediscussies en workshops om de ziekte een wijdere erkenning te geven. Via zijn organisatie en via Facebook heeft hij vele mensen bereikt en geholpen. Met de Dr. Guislain Award wordt Bagus Utomo gesteund in zijn destigmatisering van geestesziekte, in het bijzonder van schizofrenie.
 2013: Er werden meer dan 40 nominaties ingediend. De prijs werd toegekend aan de Nepalees Matrika Devkota, die in 2004 Koshish oprichtte. Deze organisatie spant zich in om de publieke perceptie van psychische gezondheidsproblemen te verbeteren. De prijs, $ 50.000, werd overhandigd door René Stockman, generaal overste van de Broeders van Liefde, in aanwezigheid van Keshav Desiraju, de Indische minister van Volksgezondheid, in Mombai (India), op 10 oktober.
 2014: De Nieuw-Zeelandse fotograaf Robin Hammond heeft de derde Dr. Guislain 'Breaking the Chains of Stigma' Award gewonnen. Hij kreeg de prijs voor zijn project 'Condemned', een fotoreeks waarmee hij het gebrek aan behandeling voor geesteszieken in Afrika op een confronterende manier blootlegt.
 2015: De Amerikaan dr. Janos Marton, directeur van The Living Museum in Queens, New York, een creatieve omgeving voor mensen met psychische problemen. In herinnering aan het evenement 200 jaar geleden in Gent van het breken van de boeien voor geestesgestoorden door de Broeders van Liefde, werd de uitreiking in deze stad feestelijk gehouden.
 2016: Dr. Chantharavady Choulamany, die baanbrekend werk verrichtte in Laos en zich heeft aangezet voor het verbeteren van het leven van mensen die kampen met een geestelijke aandoening. Ze is een van de slechts twee gekwalificeerde psychiaters in de Democratische Volksrepubliek Laos, een land dat meer dan 6 miljoen inwoners telt. Ze heeft zich haar hele leven ingezet voor meer toegang tot geestelijke gezondheidszorg en het ontwikkelen van onderwijsprogramma's voor het behandelen van psychiatrische stoornissen.
 2017: Dr. Sotheara Chhim, psychiater, zet zich in Phnom Penh (Cambodja in voor de opvang van patiënten met zware psychische trauma's, gevolgen van de bloeddorstige dictatuur van de Rode Khmer van Paul Pot.
 2018: The Center for Victims of Torture, niet-gouvernementele organisatie, opgericht in 1985.

 Joseph Guislain
De Dr. Guislain Award is vernoemd naar een Belgische pionier van de geestelijke gezondheidszorg: psychiater Joseph Guislain (1797-1860). Hij was directeur in Gent van een psychiatrische inrichting waar hij de patiënten probeerde te genezen volgens in zijn tijd baanbrekende methodes.

De psychiatrische inrichting herbergt ook een museum rond psychiatrie en outsiderkunst: het Museum Dr. Guislain.

Bronnen
Biografie van Bagus Utomo
 Devkota over Koshish

Literatuur
 Dr. Guislain Award, in: Deus Caritas Est, magazine, februari 2013
 PR Newswire, 9 oktober 2012, Award voor Bagus Utomo
 PR Newswire, 10 oktober 2013, Award voor Matrika Devkota

 Externe link
Officiële webstek

Gezondheidszorg
Psychiatrie
Belgische prijs



Handi-Move nv is een Belgisch familiebedrijf in Ninove (Oost-Vlaanderen).
De firma ontwikkelt, produceert en verspreidt tilliften, tildoeken en andere accessoires voor het tillen en verzorgen van minder mobiele mensen.
De Handi-Move producten worden verkocht in de hele wereld. De grootste afzetmarkten zijn Noord-Amerika, Duitsland en Frankrijk.

Handi-Move nv werd opgericht in 1982.

Externe links
 Handi-Move Tilliften

Gezondheidszorg
Belgisch bedrijf



Met huisbezoek duiden we een bezoek aan huis aan, bijvoorbeeld door een huisarts, verpleegkundige, verloskundige of maatschappelijk werker; door een officiële overheidsinstelling (meestal voor controle, onder meer op adresfraude); of door een school.

Hulp
Een huisbezoek kan een hulpverlenende of pedagogische bedoeling hebben.
Een wijkverpleegkundige legt de huisbezoeken af in het belang van de zorgbehoevende
Een leraar of leerlingbegeleider kan op huisbezoek gaan om de achtergrond van de leerling beter te leren kennen om die in de klas beter te kunnen opvolgen of begeleiden. De doelen van deze bezoeken zijn meervoudig. Ten eerste kan de docent de ouders leren kennen en wellicht op deze manier het kind beter begrijpen. Ten tweede worden zaken als kindermishandeling op deze manier sneller ontdekt. Ten derde kan de docent de studievorderingen van het kind met de ouders bespreken, en daarbij onderzoeken wat de ouders hierbij zouden kunnen doen, bijvoorbeeld er strenger op toezien dat het kind zijn huiswerk maakt.
Vanuit een parochie of protestantse gemeente kan een huisbezoek de bedoeling hebben de band tussen de kerk en de bezochte(n) te behouden of te versterken. In veel kerkelijke gemeentes wordt huisbezoek periodiek afgelegd door één of meerdere ouderlingen.

Het hulpverlenende, pedagogische of medische c.q. verpleegkundige huisbezoek door een hulpverlener, arts of mantelzorger moet echter duidelijk worden onderscheiden van dat van overheidsinstellingen. De eerste variant heeft in de regel uitsluitend betrekking op de (medische) gesteldheid van de persoon en heeft in de regel uitsluitend het welzijn van de bezochte persoon op het oog.
Overheidsinstellingen gebruiken het huisbezoek daarentegen als onderzoeksmiddel voor het voortgezette) recht van de bezochte op uitkeringen en pensioenen of voorzieningen en hebben- hoewel de overheid graag schermt met de stelling dat men ook wel op situaties stuit waarbij de bezochte ten onrechte geen gebruik maakt van bepaalde voorzieningen en dan op de mogelijkheid daartoe wordt gewezen - niet zozeer, althans niet primair, het welzijn van de bezochte op het oog als wel de vaststelling en beoordeling van de rechtmatigheid van de genoten uitkering of voorziening en/of de opsporing van onrechtmatige uitkeringen.

Bestuursrechtelijk huisbezoek, controle
Het is de bedoeling dat de bezoeker daadwerkelijk binnengaat en dat het niet bij een bezoekje aan de deur blijft. De bezoeker zal tijdens dit bezoek een gesprek met de betrokkene hebben en in de regel een onderzoek in de woning verrichten waarbij ook inzage wordt gevraagd in kasten, kamers, en vergaande vragen over het privé-leven - onder meer of er sprake is van een intieme of affectieve relatie c.q. samenwoning, bezoekfrequentie door en aan anderen - aan de bezochte worden gesteld.

De Sociale Diensten controleren met huisbezoeken of bijstandsgerechtigden daadwerkelijk leven zoals zij hebben aangegeven in hun verzoek om bijstand. Hierbij gaat het met name om het al dan niet (stiekem) samenwonen, wat gevolgen heeft voor het recht op bijstand. Ook de Dienst Uitvoering Onderwijs en de Sociale Verzekeringsbank controleert sporadisch via huisbezoeken of studenten wel daadwerkelijk wonen op het adres waarop ze zijn ingeschreven respectievelijk of gepensioneerden een gezamenlijke huishouding voeren.
Een huisbezoek wordt afgelegd ter controle van het recht op de uitkering of het pensioen of vanwege een concrete aanwijzing van fraude. In beide gevallen is men niet verplicht de controleur binnen te laten, maar bij een huisbezoek bij concrete verdenking van fraude kan weigering gevolgen hebben voor de uitkering, terwijl men bij een gewoon verificatieonderzoek het huisbezoek zonder nadelige consequenties mag weigeren.http://www.rechtspraak.nl (LJN:BA2410/BA2436)

Bestuursrechtelijk huisbezoek, opsporing
Ook in geval van een concrete aanwijzing van fraude wordt huisbezoek afgelegd. Hoewel de (hoogste) bestuursrechter in Nederland dit tot op heden toestaat, bestaat bij veel advocaten en rechtsgeleerden ernstige twijfel over de vraag of de bestuursrechters het wel bij het rechte eind hebben“Etikettenschwindel in het administratief sanctierecht?” Nederlands Juristenblad afl. 25, 22 juni 2001, pag. 1157 -1162..
Zo heeft Advocaat-Generaal van de Hoge Raad Prof. mr. G. Knigge heeft gesteld dat de onverminderde voortzetting van de informatie- en medewerkingsplicht in geval van concrete verdenking van fraude riekt naar misbruik van administratiefrechtelijke bevoegdheden ten faveure van (strafrechtelijke) vervolging en sanctionering.
De kern van het probleem is dat de bescherming die een van enig strafbaar feit verdachte burger toekomt in het (inter-) nationaal strafrecht, in het bijzonder het zwijgrecht en het recht om niet aan mans eigen veroordeling mee te werken, volgens de bestuursrechter niet geldt binnen het bestuursrecht.

Doordat het dossier van het bestuursorgaan in geval van fraude wordt doorgespeeld aan het Openbaar Ministerie, wordt de van fraude verdachte burger echter ook deze bescherming onthouden binnen het strafrecht. De Amsterdamse strafrechter heeft - tot op heden als enige in Nederland - hier een stokje voor gestoken door in strijd met verdrags- en grondrechten verkregen bewijsmateriaal in de bestuurlijke voorfase uit te sluiten in het strafproces.http://www.rechtspraak.nl (LJN:BH2808/BI3800)

 Wet huisbezoeken in de sociale zekerheid
De Nederlandse Wet van 4 oktober 2012, houdende een regeling in de sociale zekerheid van de rechtsgevolgen van het niet aantonen van de leefsituatie na het aanbod van een huisbezoek, die op 1 januari 2013 in werking is getredenhttp://www.eerstekamer.nl/wetsvoorstel/31929_huisbezoek_voorhttp://www.rijksoverheid.nl/documenten-en-publicaties/brieven/2015/02/23/deelname-gemeente-aan-huisbezoeken-2015.html gaat om vaststelling van de leefsituatie van cliënten die een sociale uitkering of voorziening ontvangen of aanvragen waarbij de leefsituatie van belang is. Onder leefsituatie wordt zowel de woonsituatie (woont betrokkene feitelijk op het aangegeven adres; is sprake van een zelfstandige woonruimte) als de leefvorm (alleenstaand of gehuwd/gezamenlijke huishouding voerend) verstaan.

Het gaat om de AKW, Anw, AOW, TW, IOAW, IOAZ en Participatiewet.Dus niet de Wlz, WW, ZW, WIA, Wajong, WAO en IOW. De woonsituatie is relevant voor alle genoemde wetten. De leefvorm is relevant voor alle genoemde wetten, behalve de AKW. Voor wat betreft de leefvorm gaat het om het aantonen alleenstaand te zijn, in gevallen waarin dat tot een hogere uitkering leidt. (In het geval van de Anw verliest men bij het enkele feit van samenwonen zelfs helemaal het recht op uitkering.)Het omgekeerde geval, waarin samenwonen tot een hogere uitkering leidt dan indien beide alleenstaand zijn, doet zich bijvoorbeeld voor als de één IOAW krijgt en de ander geen inkomen heeft, maar wegens vermogen geen recht heeft op een Participatiewet-uitkering. Het aantonen dat men samenwoont wordt echter niet in de wet geregeld.

De observatiemethoden zijn die van zien en horen. Het is niet geoorloofd zonder toestemming van betrokkene, en ook niet gebruikelijk in de praktijk, van een dergelijk huisbezoek opnames van beeld of geluid te maken. Er worden bij het huisbezoek als bedoeld in deze wet ook geen bijzondere observatiemethoden of opsporingsmiddelen aangewend, want het gaat niet om een opsporingsonderzoek. Alleen ruimtes in een woning die makkelijk zichtbare signalen kunnen opleveren van samenwoning (leefvormfraude) komen in aanmerking om te worden bekeken. Een controlerende toezichthouder mag echter niet in een ladekastje kijken als deze daartoe moet worden geopend of in een wasbox als deze daartoe moet worden geopend. Deze activiteiten moeten worden gezien als onderdeel van huiszoeking en daarvoor is een bevel van de officier van justitie nodig. Dat is bij deze wet niet aan de orde.

Als een cliënt weigert en ook niet anderszins zijn leefsituatie aantoont zal het uitvoeringsorgaan de uitkering vaststellen op een niveau dat niet een bepaalde leefsituatie vereist. Vanwege het financiële gewin dat behaald kan worden met het ontvangen van een te hoge bijstandsnorm, dient extra aandacht besteed te worden aan de juistheid van de verstrekte gegevens.

Voorbeelden:
Bij de AOW gaat het om het aantonen van het recht op de hogere alleenstaandenuitkering, en daarom om het aantonen van de woonsituatie, en wel om het feitelijke adres (wie in het buitenland woont heeft er geen recht op), en de leefvorm (wie een gezamenlijke huishouding voert met een andere meerderjarige die geen bloedverwant in de eerste graad is heeft er ook geen recht op). Als men dit niet aantoont krijgt men de gehuwdenuitkering.
Bij de Participatiewet krijgt men helemaal geen uitkering meer als men de woonsituatie niet aantoont (onder meer omdat wie in het buitenland woont geen recht heeft op uitkering). Als men de leefvorm niet aantoont krijgt men geen alleenstaandenbijstand, en wordt men ook gekort wegens mogelijke lagere algemeen noodzakelijke kosten van het bestaan dan waarin de norm voorziet als gevolg van het geheel of gedeeltelijk kunnen delen van deze kosten met een ander. Deze lagere uitkering kan ook nog onverschuldigd zijn als degene die de uitkering ontvangt zonder dit door te geven een gezamenlijke huishouding voert met iemand met inkomen en/of vermogen. In dat geval gelden de al langer bestaande regels over het bestrijden van fraude, mits er een concrete verdenking is, zie onder.

De wet geeft een aanvulling op de mogelijkheden tot onderzoek bij verdenking van uitkeringsfraude. Het gaat in de nieuwe wet om gevallen zonder concrete verdenking. Als er wel concrete verdenking is zijn verdergaande maatregelen mogelijk.

 Nederlands recht
Hoewel door de Centrale Raad van Beroep (hoogste feitenrechter in bestuursrecht) en lagere bestuursrechters is geoordeeld dat dit wel zo is, was het tot nu toe de vraag of de huisbezoeken wel op wetgeving waren gebaseerd. Te verdedigen viel dat de regelgeving op centraal en lokaal niveau niet voldeden aan de 'rule of law' (minimumvereisten om te kunnen spreken van wetgeving in de zin van het Europees Verdrag voor de Rechten van de Mens), aangezien:

 de bevoegdheid tot het afleggen van het huisbezoek zelf in de Participatiewet (PW) nergens werd genoemd (welke ambtenaar, mag wanneer, op welke wijze/met welke middelen, op wiens gezag inbreuk maken op het recht van de burger op privacy?); Vergelijk dit met de bevoegdheden van politie en het Openbaar Ministerie wier bevoegdheden wél specifiek en nauwkeurig zijn omschreven en met goede waarborgen zijn omkleed
 en in lokale noch centrale wetgeving adequate en effectieve waarborgen zijn getroffen ter voorkoming van misbruik hiervan door de overheid.

In april 2007 oordeelde de Centrale Raad van Beroep dat als er geen sprake is van een 'redelijke grond' (lees: concrete verdenking én afwezigheid van andere, minder ingrijpende middelen) én ook geen toestemming in de zin van 'informed consent', de burger zonder nadelige consequenties mag weigeren aan het huisbezoek mee te werken en indien hij wel meegewerkt heeft de uit het huisbezoek verkregen bewijs buiten beschouwing moet worden gelaten.

Hoewel met name de Centrale Raad van Beroep belangrijke uitspraken heeft gedaan en paal en perk heeft gesteld aan het afleggen ervan, gaan huisbezoeken in veel gemeenten door. Sommige advocaten staan bekend om hun strijd tegen de huisbezoeken en andere inbreuken op grondrechten in het kader van onderzoek naar fraude.

 Zie ook
Huiszoeking

Gezondheidszorg
Sociale zekerheid in Nederland



Humanistische geestelijke verzorging is de professionele geestelijke begeleiding van mensen vanuit de humanistische levensbeschouwing. Dit is een van de diensten van het Nederlandse Humanistisch Verbond. Een humanistisch geestelijk verzorger kan ook als zelfstandige werken en heeft dan niet altijd een zending vanuit het Humanistisch Verbond.

Er zijn humanistisch geestelijk verzorgers in de zorg (ziekenhuizen, verzorgingshuizen, bejaardenzorg, etc.), bij justitie (huizen van bewaring, gevangenissen), bij defensie en als vrijgevestigd geestelijk verzorger werkzaam. Humanistische geestelijke verzorging wordt door een aantal geestelijk verzorgers ook online aangeboden.

De Universiteit voor Humanistiek heeft een afstudeerrichting Geestelijke Begeleiding. De studie bestaat uit een driejarige bachelor- en een driejarige masteropleiding. Het vakkenpakket is multidisciplinair: psychologie, filosofie, religie- en cultuurwetenschappen, sociologie en ethiek komen o.a. in het curriculum aan de orde. Ook krijgt de student een brede opleiding op het gebied van de humanistische traditie. Zingeving en humanisering zijn de centrale pijlers van de opleiding.

Het humanisme stelt de mens centraal. Uitgangspunten zijn gelijkwaardigheid, dialoog, authenticiteit, eigen verantwoordelijkheid, menselijke waardigheid en het leven zoals zich dat aan ons voordoet.

 Externe link
Humanistische geestelijke verzorging op de website van het Humanistisch Verbond.
https://web.archive.org/web/20141221170456/http://www.raadsmanonline.nl/

Gezondheidszorg
Geestelijk ambt
Humanisme



IHE (Integrating the Healthcare Enterprise) is een wereldwijd samenwerkingsverband tussen gebruikers en softwareleveranciers met het doel informatie-uitwisseling tussen computersystemen in de zorgsector te standaardiseren en harmoniseren. Het ondersteunen van zorgprocessen met communicatie tussen computersystemen en het bevorderen van interoperabiliteit staan hierbij centraal. Om dit te bereiken maakt IHE gebruik van zogenaamde Use Cases (beschrijvingen van specifieke gebruikssituaties), identificeert voor iedere situatie de relevante standaarden en ontwikkelt praktische beschrijvingen (profielen, Profiles genoemd), waaraan de softwareleverancier zijn product kan conformeren. Tijdens de internationale Connectathon testen de leveranciers hun systemen tegen elkaar en bereiden ze zich voor op de implementatie van hun product bij de klant.

Meer dan 500 leveranciers hebben profielen van IHE in hun producten ingebouwd voor de meest actuele gegevens. IHE Nederland werkt samen met diverse partijen, zoals de samenwerkende standaardisatie-organisaties in Nederland (Continua Health Alliance, GS1, HL7, IHTSDO, NEN, RIVM en Nictiz), en andere organisaties die actief zijn op het gebied van zorg en ICT, zoals IKNL (Integrale Kankercentra Nederland), OIZ (Vereniging van organisaties voor ICT in de Zorg), diverse verenigingen van zorgaanbieders en vertegenwoordigers van verschillende regionale samenwerkingsverbanden.

 Organisatie
IHE is een internationale organisatie die haar oorsprong vindt in de Verenigde Staten. HIMSS (Healthcare Information and Management Systems Society) en RSNA (Radiological Society of North America) hebben samen in 1997 IHE opgericht. De duale structuur van ICT'ers (softwareleveranciers) en zorgverleners die samenwerken om tot een goede werkbare oplossing te komen, is door de hele organisatie heen vervlochten. Heel veel voorzittersfuncties zijn bijvoorbeeld opgedeeld in een covoorzitterschap van ICT-zijde en ook van zorgverlenerszijde. Inmiddels is IHE actief in vele landen, waaronder Australië, Canada, Duitsland, Frankrijk, Japan en Nederland. Verschillende organisaties zijn op verschillende niveaus over de wereld actief. Zo is er een IHE Internationaal, een IHE Europa, maar ook bijvoorbeeld een IHE Frankrijk en een IHE Nederland. IHE Europa kent de volgende commissies:

 Steering Committee (beleidsmatige activiteiten, richting bepalend)
 Development Committee (ondersteuning van ontwikkeling van profielen)
 MarCom Committee (marketing- en communicatieactiviteiten)

 Werkwijze en resultaten
IHE beschrijft technische raamwerken (Frameworks) die als leidraad dienen voor implementatie in een organisatie. Een raamwerk wordt door verschillende werkgroepen samengesteld, iedere werkgroep beschrijft een of meer profielen. De profielen worden voor becommentariëring gepubliceerd, waarna ze voor eerste testimplementatie (Trial Implementation) beschikbaar zijn. De daaruit opgedane ervaringen worden ter verbetering meegenomen in het gepubliceerde profiel. Er wordt voortdurend geconformeerd naar bestaande standaarden als HL7 en DICOM, waar nodig worden deze uitgebreid naar aanleiding van de opgedane ervaring.

De volgende domeinen zijn op dit moment beschikbaar binnen IHE:

 Anatomic Pathology (voor de pathologie)
 Cardiology (cardiologie)
 Eye Care (oogheelkunde)
 IT Infrastructure (IT-infrastructuur)
 Laboratory (betreffende medische laboratoria)
 Patient Care Coordination (complexe zorgpaden, ook instellingsoverstijgend)
 Patient Care Devices (gegevens van patiëntgerelateerde apparaten)
 Pharmacy (farmacie)
 Quality, Research and Public Health (kwaliteitsborging)
 Radiation Oncology (oncologische stralingstherapie)
 Radiology (radiologie)

Binnen een domein worden de werkprocessen beschreven zoals deze daadwerkelijk in de praktijk plaatsvinden. Denk daarbij aan opname van een patiënt, onderzoek op een modaliteit en opslag en beoordeling van een röntgenbeeld. Daarbij worden de berichtenstroom en de betrokken actoren benoemd.
Bij een profiel hoort een aantal actoren (actors) met een bepaalde rol of functie binnen het profiel. Een enkel apparaat kan meerdere rollen vervullen, zo kan een systeem dienen als distributeur van beelden, maar tegelijk ook als archief.
Tussen verschillende actoren worden transacties (transactions) gedefinieerd. Een transactie kan een opvraging of het opleveren van een status zijn. In de profielen wordt precies beschreven uit welke stappen de transactie bestaat en hoe de informatie over het netwerk getransporteerd moet worden. Eenzelfde transactie kan in meerdere profielen voorkomen, die ook in verschillende raamwerken beschreven kunnen zijn. Zo komt bijvoorbeeld de transactie ‘Patient Administration’ in bijna alle raamwerken voor.
Softwareleveranciers kunnen door een integration statement te publiceren aangeven dat hun software aan de eisen van een profiel voldoet.

 Connectathon
Eenmaal per jaar organiseren IHE USA, IHE Japan en IHE Europa een Connectathon®. Tijdens een Connectathon® testen de ontwikkelaars van softwareleveranciers onderling hun software op ondersteuning van de IHE-profielen. Voorwaarde voor deelname is het succesvol doorlopen van een testronde tegen de testsoftware van IHE.

 Externe links
 IHE Nederland
 IHE Europa
 IHE Wiki
 Overzicht technische raamwerken
 Overzicht bestaande profielen

Gezondheidszorg
ICT-standaard in de zorg
Informatica
Informatiesysteem
Ziekenhuis
Zorginstelling



Inequity by disease is een nieuwe vorm van ongelijkheid binnen de gezondheidszorg, op het niveau van de patiënt. Inequity by disease verwijst naar het fenomeen waarbij patiënten op basis van hun diagnostisch label (diagnose) toegang krijgen tot zorg, die minder of niet toegankelijk is voor patiënten met dezelfde functionele status (gelijke nood aan gezondheidszorg) maar met een andere diagnose. Kortom, wie niet de 'juiste' ziekte of aandoening heeft, heeft geen of minder toegang tot zorg.

Een voorbeeld uit de Belgische context: patiënten met diabetes mellitus type 2 komen in aanmerking voor het Zorgtraject rond diabetes, patiënten met diabetes mellitus type 1 komen hier niet voor in aanmerking. Door het Zorgtraject krijgen patiënten met diabetes mellitus type 2 alle consultaties met de huisarts, arts-specialist, etc. volledig terugbetaald. Patiënten die gediagnosticeerd worden met diabetes mellitus type 1, en die geëxcludeerd worden in het Zorgtraject, ontvangen deze terugbetalingen niet of in mindere mate. Terwijl deze patiënten dezelfde nood aan zorg hebben, maar niet de "juiste" diagnose.

Deze onderzoeksterm is opgemaakt door de Universiteit Gent, in samenwerking met NIVEL (Nederlands Instituut voor Onderzoek van de Gezondheidszorg). Momenteel werken zij aan een systematische literatuurstudie over dit onderwerp en een inventarisatie van voorbeelden van "inequity by disease" in verschillende Europese gezondheidszorgsystemen.

 Referenties






Gezondheidszorg



thumb|Logo van rechtsvoorganger IGZ
De Inspectie Gezondheidszorg en Jeugd (IGJ) is een Nederlandse overheidsinstantie gevestigd in Utrecht. Het is een onderdeel van het Ministerie van Volksgezondheid, Welzijn en Sport. De Inspectie verzorgt het toezicht op de kwaliteit van de zorg, medische producten en jeugdhulp.

De organisatie ontstond formeel in 2018 door een fusie van de Inspectie voor de Gezondheidszorg (IGZ) en de Inspectie Jeugdzorg (IJZ).
Geschiedenis
Ten tijde van de Republiek der Zeven Verenigde Nederlanden waren volksgezondheid en gezondheidszorg taken van de gewestelijke en stedelijke overheden, vanaf de vestiging van de Bataafse Republiek in 1795 viel deze verantwoordelijkheid onder de nationale overheid. In de eerste helft van de 19e eeuw ontstond er overheidstoezicht op de gezondheidszorg.

In 1902 werd het Staatstoezicht op de Volksgezondheid ingesteld door de eerste Gezondheidswet, dat onder de Centrale Gezondheidsraad viel. In 1919 werd het Staatstoezicht van de Gezondheidsraad overgebracht naar de regering zelf.

In 1995 werden de Geneeskundige inspectie van de volksgezondheid, de Geneeskundige inspectie voor de geestelijke volksgezondheid en de Inspectie voor de geneesmiddelen samengevoegd tot de IGZ.
De Rijks-, provinciale en grootstedelijke inspecteurs die waren belast met het toezicht op de verzorgingshuizen, zijn in 1997 aan de IGZ toegevoegd. De vier onderdelen van deze fusieorganisatie werden in de jaren daarop geheel in het IGZ geïntegreerd.

In 2018 fuseerde de Inspectie voor de Gezondheidszorg (IGZ) formeel met de Inspectie Jeugdzorg (IJZ) tot Inspectie Gezondheidszorg en Jeugd (IGJ). In 2017 was de organisatie reeds actief met de toevoeging 'i.o.' (in oprichting). Hierdoor waren zij wettelijk niet bevoegd organisaties een bevel of instructies op te leggen omdat de nieuwe organisatie (IGJ) wettelijk niet was geregeld. Zowel de Eerste- als Tweede Kamer moesten op het moment dat de fusie een 'feit' was nog hun goedkeuring verlenen waarvoor ook een aanpassing in de Wet nodig was. De IGZ wachtte hier niet op en zette de fusie naar IGJ door.

 Zie ook
 Vlaamse Zorginspectie

 Externe link
Website Inspectie Gezondheidszorg en Jeugd (IGJ), onderdeel van het Ministerie van Volksgezondheid, Welzijn en Sport

Nederlandse overheidsinstantie
Gezondheidszorg



International Journal of Medical Informatics is een internationaal, aan collegiale toetsing onderworpen wetenschappelijk tijdschrift op het gebied van de medische informatiekunde.  De naam wordt in literatuurverwijzingen meestal afgekort tot Int. J. Med. Informat.  Het wordt uitgegeven door Elsevier en verschijnt maandelijks.

Geneeskundig tijdschrift
Informaticatijdschrift
Gezondheidszorg



Investeerder-staatsarbitrage (Engels: Investor-State Dispute Settlement, ISDS) is een voorziening in internationale handelsverdragen en internationale investeringsovereenkomsten die de investeerder het recht geeft om zelfstandig een arbitragezaak tegen een vreemde overheid aanhangig te maken op basis van internationale wetgeving. Bijvoorbeeld: een investeerder investeert in land A, dat deelnemer is van een internationaal handelsverdrag dat een ISDS-clausule bevat. Als land A een wet aanneemt die het verdrag schendt, kan de investeerder een schadeclaim indienen bij de overheid van land A. Deze schadeclaim wordt vervolgens behandeld door een daarvoor opgericht tribunaal.

 Context en voorgeschiedenis
In de meeste landen laat het algemene recht investeerders - ook buitenlandse - toe om de overheid aan te spreken als ze schade lijden door haar toedoen. De trias politica, met een onafhankelijke rechterlijke macht, is geconcipieerd om een onpartijdige behandeling te bieden, ook als de staat zelf partij is in het geding.

Voorts kan een staat op basis van het traditionele internationaal recht schade die door een vreemde mogendheid is toegebracht aan haar ingezetene verhalen op basis van diplomatieke bescherming. Naast diplomatieke bescherming en uitoefening van diplomatieke druk kunnen staten ad hoc commissies en arbitragetribunalen oprichten om schadeclaims van elkaars ingezetenen te behandelen.

Investeerder-staatsarbitrage speelt zich af buiten deze kanalen om. Het was de toenmalige voorzitter van Deutsche Bank, Hermann Abs, die op de proppen kwam met het concept. Het was onderdeel van een code die hij in oktober 1957 voorstelde op de International Industrial Development Conference en omschreef als de Magna Carta voor buitenlandse investeringen., "An International Investment Code: Current Plans", in: Journal of Business Law, 1959, nr. 7, blz. 12–15 Het mechanisme werd verworpen maar dook nadien op in verdragen met landen waar investeerders geen vertrouwen hadden in de rechterlijke macht, noch in het diplomatieke proces.

In de jaren 1960-1969 werd het idee opgepikt door de Wereldbank, die van oordeel was dat een dergelijke regeling armere landen kon helpen om buitenlandse investeringen aan te trekken. Op de jaarvergadering van 1964 in Tokio werd een resolutie aangenomen om een mechanisme op te starten voor het behandelen van rechtszaken van investeerders tegen staten. Dit mondde uit in de oprichting van het ICSID. In de aanhef van de ICSID-Conventie wordt het doel van de regeling omschreven als "internationale samenwerking voor economische ontwikkeling." Van meet af aan was er echter scherpe oppositie van een aantal ontwikkelingslanden, die vreesden voor een aanslag op hun soevereiniteit. Een groep van 21 landen — bijna heel Latijns-Amerika, plus Irak en de Filipijnen — stemde tegen in Tokio. Maar de Wereldbank ging toch door met de plannen.

 Actuele praktijk
Sedert de laatste decennia worden directe buitenlandse investeringen beschermd door een groeiend netwerk van meer dan 2750 bilaterale investeringsverdragen (BIT's), multilaterale investeringsverdragen (MIT's, zoals het Energiehandvestverdrag) en vrijhandelsverdragen, zoals het Noord-Amerikaanse vrijhandelsverdrag NAFTA. De meerderheid van deze overeenkomsten bevat juridische instrumenten die buitenlandse investeerders significante bescherming bieden en mogelijkheden om schade rechtstreeks te verhalen bij de deelnemende overheden indien zo'n verdrag wordt geschonden. Volgens een rapport van de UNCTAD uit 2013 waren in totaal meer dan 240 van dergelijke arbitragezaken afgesloten, waarvan circa 42% eindigde in een uitspraak ten gunste van de betrokken overheid en circa 31% ten gunste van de klagende investeerder. De overige zaken (circa 27%) werden geschikt.http://unctad.org/en/PublicationsLibrary/webdiaepcb2013d3_en.pdf

Nog volgens UNCTAD waren Nederlandse eisers verantwoordelijk voor 61 ingestelde zaken (eind 2013).UNCTAD Division on Investment and Enterprise, Treaty-based ISDS cases brought under Dutch IIAs: An Overview Dit komt doordat Nederland veel investeringsverdragen met ISDS heeft afgesloten en het bovendien niet vereist dat de eiser er een reële activiteit uitoefent. Meer dan twee derde van de zaken is ingesteld door postbusfirma's.

Grote en belangrijke handelsverdragen met dergelijke arbitrageclausules waarover in 2014-2016 onderhandeld wordt, zijn het Trans-Pacific Partnership (TPP) tussen de Verenigde Staten en diverse landen aan de Stille Oceaan, het Transatlantic Trade and Investment Partnership (TTIP) tussen de Europese Unie en de Verenigde Staten, en het CETA-verdrag tussen de Europese Unie en Canada.

 Artikel 11 van het NAFTA-verdrag
right|150px|thumb|Artikel 11 van NAFTA bevat een investeerder-staatvoorziening.

Een belangrijk voorbeeld van ISDS is te vinden in artikel 11 van het NAFTA-verdrag. Dit artikel geeft investeerders uit een van de NAFTA-ondertekenaars (Canada, de Verenigde Staten en Mexico) het recht om schadeclaims tegen de overheden van andere NAFTA-landen rechtstreeks in te dienen bij een international arbitragetribunaal. Daarvoor hoeven niet eerst de nationale beroepsprocedures te worden gevolgd, zoals blijkt uit artikel 1121 van NAFTA. Dit is het eerste voorbeeld van dergelijke internationale arbitrage tussen ontwikkelde landen.US Department of State. NAFTA Investor-State Arbitrations. Bekeken: 12 April 2010

 Tribunalen
Claims van investeerders kunnen aanhangig worden gemaakt door alle rechtspersonen. Investeringstribunalen bestaan over het algemeen uit drie arbiters, waarbij een wordt gekozen door de klagende partij, een door de verdedigende partij en een in gezamenlijk overleg tussen de partijen of de door hen gekozen arbiters wordt benoemd, afhankelijk van de van toepassing zijnde procedures voor het conflict.

 Toepassingsgevallen
Occidental Petroleum vs. Ecuador
Op 5 oktober 2012 kreeg de firma Occidental Petroleum ("Oxy") een schadevergoeding van 2,36 miljard dollar (rente inbegrepen) in een arbitragezaak tegen Ecuador.ICSID’s Largest Award in History: An Overview of Occidental Petroleum Corporation v the Republic of Ecuador, Kluwer Arbitration Blog, 19 december 2012 Het Amerikaanse oliebedrijf had de zaak aangespannen bij het ICSID op grond van een bilateraal investeringsverdrag tussen de VS en Ecuador. Aanleiding was het beëindigen van een boorconcessie en het in beslag nemen van de installaties in 2006, op grond van wetsovertredingen door Oxy (onrechtmatige overdracht van productierechten, overtreding van de hydrocarburenwetgeving).Bij ministerieel decreet van 15 mei 2006, het zogenaamde caducidad-decreet. Het tribunaal erkende de inbreuken, maar oordeelde dat ze niet ernstig genoeg waren om de beëindiging te verantwoorden.Nieuw verdrag geeft investeerders gevaarlijk veel macht, Follow the Money, 14 juli 2014 Ecuador stelde een vernietigingsberoep in wegens machtsoverschrijding en bekwam dat het bedrag van de veroordeling herleid werd tot 1,06 miljard dollar.Decision on the annullment of the award, ICSID Case No. ARB/06/11, oktober 2015

Vattenfall vs. Duitsland (luchtvervuiling)
Elektriciteitsproducent Vattenfall spande in 2009 een rechtszaak in tegen Duitsland bij het ICSID in Washington en vorderde betaling van 1,4 miljard euro. Aanleiding was de strenge watervergunning van de stad Hamburg, die volgens het Zweedse bedrijf de winstgevendheid van de in aanbouw zijnde kolencentrale van Moorburg zou aantasten. Het kwam niet tot een uitspraak doordat de partijen in augustus 2010 een schikking troffen.Klage um Kraftwerk Moorburg: Bundesregierung und Vattenfall einigen sich, Spiegel-online, 26 augustus 2010 Ze kwam er nadat Vattenfall door een Duitse rechtbank in het gelijk was gesteld. Het bedrag van de schikking werd niet bekendgemaakt, maar zou "geheel bevredigend" zijn geweest voor Vattenfall.<ref>Vattenfall verklagt Deutschland, Handelsblatt, 2 november 2011</ref>

Vattenfall vs. Duitsland (kernuitstap)
In 2012 trok Vattenfall opnieuw naar het ICSID tegen de gedwongen sluiting van haar drie nucleaire centrales in het kader van de Duitse kernuitstap.Vattenfall: 15 Juristen gegen die Demokratie, Frankfurter Rundschau, 23 maart 2013 Het arbitragepanel van ICSID zal moeten oordelen of Duitsland die beslissing genomen heeft in overeenstemming met de Fair and Equitable Treatment-clausule van het Energiehandvestverdrag. Als de arbiters ontkennend antwoorden, riskeert het land 4,7 miljard euro schadevergoeding te moeten betalen.UPDATE 1-Vattenfall wants 4.7 bln euros for German nuclear exit -govt source, Reuters, 5 oktober 2014

Philip Morris vs. Australië
Nieuwe Australische wetgeving die de homogene verpakking van tabaksproducten verplicht maakte, bewoog Philip Morris ertoe om een schade-eis in te dienen bij het Permanent Hof van Arbitrage. De klacht werd ingesteld op grond van een bilateraal investeringsverdrag met Hongkong door Philip Morris Asia, dat zich enige maanden ná de aankondiging van de wetswijziging had ingekocht in het Australische filiaal van de groep.Australia wins first battle in plain packaging trade dispute, The Sydney Morning Herald, 2 juli 2014 Op 17 december 2015 verklaarde het hof de eis onontvankelijk. De herstructurering had als voornaamste of zelfs enige doel een klacht te kunnen indienen onder het verdrag, wat als rechtsmisbruik werd aanzien.Court condemns tobacco giant Philip Morris over secret bid to sue Australia, The Guardian, 18 mei 2016

Yukosaandeelhouders vs. Rusland
In 2005 stelden drie meerderheidsaandeelhouders van de gefailleerde oliemaatschappij Yukos een arbitrale vordering in tegen Rusland. Ze beweerden dat het faillissement neerkwam op een onteigening zonder vergoeding, in strijd met artikel 13.1 van het Energiehandvestverdrag. Rusland verdedigde de belastingmaatregelen die tot het faillissement hadden geleid onder verwijzing naar grootschalige ontduiking en zei verder dat het land hoe dan ook het verdrag niet volledig geratificeerd had. Niettemin verklaarden de drie arbiters van het het Permanent Hof van Arbitrage de vordering in 2009 ontvankelijk, en op 28 juli 2014 veroordeelde het panel Rusland tot 50 miljard dollar schadevergoeding, naast advocatenkosten. Deze reusachtige veroordeling werd op 20 april 2016 ongedaan gemaakt door de rechtbank van Den Haag.Arbitrale vonnissen over miljardenclaim tegen Rusland vernietigd, rechtspraak.nl, 20 april 2016 De rechtbank oordeelde dat de arbitrale clausule in het investeringsverdrag niet door het parlement was goedgekeurd en dat het Arbitragehof zich dus onterecht bevoegd had verklaard.

 Kritiek
De opname van ISDS-voorzieningen in internationale handelsverdragen wordt door sommige critici gezien als een bedreiging voor de nationale soevereiniteit.The British government is leading a gunpowder plot against democracy, The Guardian, 4 november 2014 Dergelijke mechanismen zouden de beleidsruimte van nationale overheden beperken, onder meer op de terreinen van volksgezondheid, milieubescherming en mensenrechten.Dupuy, P.M., Petersmann, E.U., Francioni, F., eds. (2010, February). "Human Rights in International Investment Law and Arbitration", Oxford Scholarship Online. ISBN 978-0-19-957818-4  Deze critici stellen dat claims of de angst voor claims door investeerders tegen staten het onmogelijk maakt om een effectief beleid op te zetten op deze terreinen. Iedere wets- of beleidswijziging zou de winstverwachting van buitenlandse investeerders kunnen aantasten, en de staat zou dat moeten compenseren. Bovendien hebben zij kritiek op de trend dat deze arbitragezaken in beslotenheid worden beslist, door tribunalen die bestaan uit handelsadvocaten die zelf in andere zaken kunnen optreden namens de klagende partijen, die geen verantwoording voor hun beslissingen hoeven af te leggen aan het publiek en die niet gebonden zijn aan het respecteren van grondwetten of mensenrechtenverdragen.Van Harten, Gus. "OECD Document Discusses Investor State Dispute Settlement". Bekeken: 7 July 2011.

Digitale-rechtenactivist Joe Karaganis beschrijft ISDS-voorzieningen als de opkomst van 'bedrijfssoevereiniteit'Trade Agreements Are Designed To Give Companies Corporate Sovereignty - Techdirt, 25 oktober 2013. Volgens journalist-activist Glyn Moody geeft deze term aan dat bedrijven de "gelijke" worden van de staat.

Vanwege deze en andere bezwaren tegen ISDS-voorzieningen, besloot de Australische overheid in 2011 om in de toekomst geen handelsverdragen te sluiten die ISDS-clausules bevatten:"Trade Policy Statement", Australian Government. Bekeken: 15 July 2011. Ecuador richtte een commissie op die het nut van de 26 investeringsverdragen van het land moest onderzoeken. De commissie kwam tot het besluit dat de verdragen nadelig uitvielen en kondigde aan dat ze de opzegging ervan zou aanbevelen.International Commission that analyzes 26 bilateral investment treaties will recommend to end agreements, ANDES, 6 augustus 2014

Opzeggingen
Naast Australië hebben Ecuador, India, Indonesië, Zuid-Afrika, Oeganda, Tanzania en Venezuela verdragen met ISDS-clausules opgezegd en maatregelen getroffen om de eigen rechtbanken te versterken. Brazilië heeft nooit een investeringsverdrag met arbitragehoven geratificeerd.

Investment Court System
In antwoord op de bezwaren tegen ISDS organiseerde de EU-Commissie in 2014 een TTIP-consultatieronde.  Als gevolg hiervan stelde de Commissie een permanent Hof voor investeringsgeschillen voor (“Stelsel van investeringsgerechten”, Investment Court System, ICS). Dit nieuwe Hof zou ten opzichte van ISDS een vooruitgang betekenen op volgende punten:

 het Hof wordt openbaar en permanent
 gelegenheid tot het instellen van beroep
 vastbenoemde rechters
 nauwkeuriger omschrijving van ontvankelijke zaken
 het recht van de overheden om te reguleren wordt bevestigd

Critici zijn echter niet overtuigd, vooral omdat de tweesporenjustitie van investeringsarbitrage overeind blijft. Ook het Duitse Verbond van Rechters verwierp de nieuwe voorstellen
.
Bovendien moet het voorstel nog onderhandeld worden met een sceptische VS-delegatie. Zakenkringen zijn evenmin enthousiast over de nieuwe regeling, onder meer omdat de rechten van overheden te ver zouden gaan.

De Europese Commissie heronderhandelde met succes het investeringsverdrag met Canada, met het doel de ISDS-clausule te vervangen door dit Investment court System, en stelt voor het nieuwe Hof ook te introduceren in de onderhandelingen over het Trans-Atlantisch Vrijhandels- en Investeringsverdrag. In september 2017 stelde de EU in een nota de oprichting van een MultiIateral Investment Court voor.

Verenigde Naties
Binnen de United Nations Commission On International Trade Law''Uncitral wordt overlegd over een herziening van de investeerder-staatsarbitrage.

Zie ook
 Internationaal Centrum voor Beslechting van Investeringsgeschillen (ICSID)

 Externe links
 Investment Treaty Arbitration: website van Professor Andrew Newcombe, Universiteit van Victoria
 Joachim Pohl, Kekeletso Mashigo en Alexis Nohen (2012), "Dispute settlement provisions in international investment agreements", OECD Working Paper
 UNCTAD's Investment Policy Framework for Sustainable Development (IPFSD)

 Noten

Economisch beleid
Gezondheidszorg
Mondialisering
Internationale economie
Internationale handel
Internationaal recht
Mensenrechten



Jeugdgezondheidszorg (JGZ) is een vorm van preventieve gezondheidszorg voor kinderen en jongeren.

 België
In België wordt de jeugdgezondheidszorg voornamelijk toegepast in de verschillende Centra voor Leerlingenbegeleiding en consultatiebureaus van Kind en Gezin.Omschrijving functie jeugdgezondheidszorg op de website van Universiteit Gent

 Nederland
In Nederland is deze vorm van gezondheidszorg bedoeld voor kinderen en jongeren in de leeftijd van 0 tot 19 jaar. Hierbij wordt in de vorm van contactmomenten gekeken naar de fysieke, sociale, psychische en cognitieve ontwikkeling van kinderen. Wanneer er signalen zijn dat de gezondheid van een kind of jongere wordt bedreigd, dan schakelt de jeugdgezondheidszorg hulp in. Het consultatiebureau is onderdeel van de Jeugdgezondheidszorg. Er werken verschillende disciplines in de jeugdgezondheidszorg, waaronder de jeugdarts, jeugdverpleegkundige en de doktersassistent.

Sinds 1 januari 2016 valt de jeugdgezondheidszorg onder de Jeugdwet. Dit houdt in dat de verantwoordelijkheid van het uitvoeren van de taken bij de gemeenten ligt.

Jeugdzorg
Gezondheidszorg



Een leerafdeling is een verpleegafdeling binnen een ziekenhuis, verzorgingshuis, psychiatrisch ziekenhuis of verpleeghuis in Nederland waar het merendeel van het personeel uit verzorgenden en/of verpleegkundigen in opleiding bestaat. De leerafdeling is ontstaan in Nederland en telde in januari 2010 200 leerafdelingen.Universiteit van Utrecht De leerafdeling, een onderzoek naar de nieuwe stagevorm - 25 januari 2010 Het concept leerafdeling doet langzaam ook zijn intrede binnen Belgische gezondheidsinstellingen.Bijzijn Ook België ontdekt de leerafdeling - 7 juni 2010

 Kenmerken
Een aantal kenmerken van leerafdelingen:Calibris Leerafdeling? - 16 februari 2011
 Er zijn circa tien leerlingen aanwezig die de opleiding tot verpleegkundige of verzorgde volgen.
 Onder begeleiding van een gediplomeerd persoon dienen de leerlingen de afdeling draaiende te houden.
 De afdeling werkt samen met een hogeschool of MBO-school.
 Leerlingen zouden na hun opleiding beter ingewerkt zijn.

 Ontstaan
In 2000 constateerde het Nederlandse ministerie van Onderwijs, Cultuur en Wetenschap dat er door veranderingen in de structuur van de opleidingen met name in de zorg een enorm tekort aan stageplaatsen was. Een aantal jaren later bleek dat, ondanks verschillende maatregelen, het aantal stageplaatsen nog steeds niet voldoende was. Hierop kreeg de organisatie Calibris, die namens de overheid toezicht houdt op stageplaatsen binnen de sector zorg en welzijn, van het ministerie de opdracht voor dit probleem een oplossing te bedenken. Het was niet het enige probleem, ook was de kwaliteit van de middelbare en hogere beroepsopleidingen laag en waren afgestudeerde leerlingen vaak onvoldoende toegerust voor de praktijk. Calibris adviseerde in 2005 met positief gevolg de overheid om over te gaan tot het doen realiseren van de leerafdelingen.

 Voorbeelden in Nederland
Voorbeelden van instellingen in Nederland met een leerafdeling.

 ZiekenhuizenCalibris Wie doet mee?

 Psychiatrisch ziekenhuizen
 BAVO Europoort, ouderenpsychiatrie
 Delta Psychiatrisch Centrum, verslavingszorg
 Emergis
 GGNet
 GGZ Delfland
 GGZ Midden-Holland, langdurige zorg
 GGZ Nijmegen
 GGZ Oost-Brabant, ouderenpsychiatrie
 GGZ Eindhoven
 Mediant GGZ
 RIBW Den Haag
 Symfora Groep
 Zwolse poort GGZ

 VVT-sector
 Zorg in Oktober, thuiszorg

Onderwijsvorm
Onderwijs in Nederland
Onderwijs in België
Gezondheidszorg
Ziekenhuisafdeling



Lijst van ICT-standaarden in de zorg

Hieronder staat een niet-volledige lijst van standaarden die in de zorg voor ICT-toepassingen van belang zijn:

 Terminologie
 GMDN - Global Medical Device Nomenclature, systeem van generieke beschrijvingen van medische hulpmiddelen
 LOINC - Logical Observation Identifiers Names and Codes, database met standaarden voor medische laboratorium observaties
 SNOMED CT - Systematized Nomenclature of Medicine Clinical Terms,  internationale medische terminologie voor het verbeteren van patiëntenzorg

 Classificatie
 ATC - Anatomisch Therapeutisch Chemisch Classificatie met gedefinieerde dagdoses (ATC/DDD-systeem), deelt geneesmiddelen in
 DBC - diagnosebehandelingcombinatie
 DSM - Diagnostic and Statistical Manual of Mental Disorders, Amerikaans handboek voor diagnose en statistiek van psychische aandoeningen
 G-Standaard - elektronische database waarin alle geneesmiddelen, hulpmiddelen en gezondheidsproducten zijn opgenomen
 ICD-9 - International Statistical Classification of Diseases and Related Health Problems is een internationaal gehanteerde lijst van ziekten
 ICD-10 - International Statistical Classification of Diseases and Related Health Problems is een internationaal gehanteerde lijst van ziekten
 ICF - International Classification of Functioning, Disability and Health, classificatie voor het menselijk functioneren
 ICNP - International Classification for Nursing Practice, classificatie / terminologie / ontologie voor de verpleegkundige zorg in alle sectoren van International Council of Nurses.
 ICPC - International Classification of Primary Care, classificatie methode voor de eerste lijn
 NANDA - North American Nursing Diagnosis Association, organisatie voor classificatie van verpleegkundige diagnosen
 NHG-standaard -  protocollen voor Nederlandse huisartsen van Nederlands Huisartsen Genootschap
 NIC - Nursing Interventions Classification,  classificatie van verpleegkundige interventies
 NOC - Nursing Outcomes Classification, classificatie van zorgresultaten
 OMAHA System - biedt een structuur om bij een cliënt problemen, onderzoeken, interventies en resultaten te documenteren

 Codestelsel
 ISO 3166-1 - legt alle landen van de wereld vast met unieke tweeletterige landcodes

 Register
 AGB-code - Algemeen GegevensBeheer zorgverleners, een register waarin Nederlandse zorgverleners zijn voorzien van een unieke codering
 BIG-register - Beroepen in de Individuele Gezondheidszorg, een Nederlandse databank, waarin een aantal officieel erkende gezondheidswerkers is geregistreerd.
 BSN - burgerservicenummer, een uniek persoonsgebonden nummer
 UZI - Unieke Zorgverlener Identificatienummer, nummer om bij het zorgproces betrokken persoon te identificeren, gekoppeld aan het gebruik van de UZI-pas
 UZOVI - Unieke ZorgVerzekeraarsIdentificatie, register voor unieke identificatie van zorgverzekeraars

 Structuur en Communicatiestandaard
 DICOM - Digital Imaging and Communications in Medicine, een standaard voor medische beeldinformatie
 EDIFACT - Electronic Data Interchange for Administration, Commerce and Transport, internationale standaard voor elektronisch gegevensuitwisseling
 GS1 - Global Standards One worden ingezet in de logistieke keten
 HL7 - Health Level 7,  standaard voor elektronische uitwisseling van medische, financiële en administratieve gegevens tussen zorginformatiesystemen
 HPRIM - Harmonie et PRomotion de l'Informatique Médicale, standaard voor het uitwisselen van medische en biologische gegevens
 IHE - Integrating the Healthcare Enterprise, integratieprofielen voor gebruik van gevestigde standaarden om specifieke klinische behoeften in te vullen
 Kmehr - Kind messages for electronic healthcare record, Belgische 'medische gegevens'-standaard voor uitwisseling van gestructureerde klinische informatie
 Sumehr - Summarized Electronic Health Record is een Kmehr-bericht, gebruikt voor de uitwisseling van medische informatie

 Informatiestandaard
 CIMI - Detailed Clinical Model, internationale harmonisatie van zorginhoudelijke gegevens specificatie.Clinical Information Modeling Initiative: detailed clinical models, internationaal
 DCM - Detailed Clinical Model, specificatie van zorginhoudelijke gegevens
 EN 13606 - Electronic Health Record Communication, informatie-architectuur voor alle elektronische medische data communicatie per patiënt
 LBZ - Landelijke Basisregistratie Ziekenhuiszorg
 openEHR - technische specificatie voor een manier van opslaan, terugvinden en uitwisselen van medische gegevens
 PWD - digitale informatie-uitwisseling tussen verloskundigen, gynaecologen, kinderartsen, verpleegkundigen en onderzoekers

 Netwerk
 XDS - Cross Enterprise Document Sharing, een internationaal geaccepteerde architectuur voor het uitwisselen van medische informatie.
 AORTA - de naam van de Nederlandse zorginfrastructuur waarover elektronische uitwisseling van patiëntengegevens gaat.
 OZIS - Open Zorg Informatie Systeem, Nederlands samenwerkingsverband van leveranciers van informatiesystemen in de zorg.
 LSP - Landelijk Schakelpunt, Het Landelijk Schakelpunt (LSP) is een beveiligd netwerk waarop medische gegevens tussen zorgverleners snel uitgewisseld worden.

 Externe link
 ICT-standaarden in de zorg bij NICTIZ

Informatica
Gezondheidszorg



LOINC is een medische standaard voor het documenteren en coderen van aanvragen en uitslagen van medische laboratoriumbepalingen. Het Regenstrief Instituut beheert LOINC. Het Regenstrief Instituut is een non-profit organisatie verbonden aan de Indiana University School of Medicine. LOINC is in 1994 ontwikkeld om aan de toenemende vraag naar automatisering te voldoen om gecodeerd laboratoriumaanvragen en uitslagen te verwerken. Hoewel elk laboratorium wel een codesysteem hanteert, is het bij elektronische uitwisseling van gegevens tussen meerdere partijen essentieel dat metingen en resultaten eenduidig kunnen worden geïdentificeerd. LOINC staat voor Logical Observation, Identifiers, Names and Codes. Veel laboratoria gebruiken dit codestelsel. Oorspronkelijk stond de L voor Laboratory.

 Reikwijdte
Tot de scope van LOINC behoren laboratoriumobservaties en overige klinische observaties. Het laboratoriumdeel van LOINC bestaat uit de volgende domeinen: chemie, hematologie, serologie, microbiologie, toxicologie, parasitologie en virologie. Het klinische deel van LOINC bevat vitale functies, hemodynamische meetwaarden en meetwaarden gebaseerd op onder andere elektrocardiogrammen, obstetrie, digitale beelden, gastro-endoscopische verrichtingen en observatie- en beoordelingsinstrumenten, bijvoorbeeld de Glasgow-comaschaal.

 Opbouw van concepten
Een LOINC-code verwijst naar een concept met zes velden die een meting of waarneming definiëren. Deze velden zijn:
 Veld  Betekenis Component  Wat onderzocht is, bijvoorbeeld HB kweek. Property  Welke eigenschap gemeten wordt, bijvoorbeeld concentratie of enzymactiviteit. Timing  Tijdsaspecten van de waarneming, bijvoorbeeld één tijdstip of een tijdspanne. System  Waar wordt de waarneming aangetroffen: type specimen, bijvoorbeeld bloed. Scale  Type uitslag: kwantitatief, ordinaal, nominaal of vrije tekst. Method  De gebruikte methode, bv. kweek of latexagglutinatie.

Naast de zes hoofdvelden, beschrijft LOINC nog 41 velden die de meting verder verduidelijken. Veel daarvan worden niet of nauwelijks gebruikt. Eén van die 41 velden is ‘exUnits’: example unit, voorbeeld van de eenheid (UCUM-eenheid) waarin een kwantitatieve uitslag wordt gegeven, bijvoorbeeld mmol/l. Hoewel het een voorbeeldeenheid is, wordt het vaak als voorgeschreven eenheid gebruikt. Het is dan ook aan te bevelen geen andere eenheid bij zo’n code te gebruiken. De cijfercode van een LOINC-code is op zich betekenisloos. Wel heeft de code een vast formaat, wat LOINC-codes makkelijk herkenbaar maakt.

 Relaties met andere standaarden
LOINC heeft koppelingen met andere standaarden. De belangrijkste koppeling op dit moment is de koppeling met SNOMED CT. De Nederlandse laboratoria  ontwikkelen de Nederlandse LabcodesetNictiz Labcodeset pagina https://informatiestandaarden.nictiz.nl/wiki/Landingspagina_Labcodeset die de Nederlandse standaard vormt voor de aanvragen en de uitslagen. Deze Labcodeset is toepasbaar voor de klinische chemie en medische microbiologie. De Labcodeset bestaat uit een lijst van LOINC-concepten die zijn verrijkt met Nederlandse vertalingen, SNOMED CT-gecodeerde monsters waarin de bepaling kan worden uitgevoerd, voor kwantitatieve bepalingen een UCUM-eenheid waarin het resultaat binnen Nederland uitgewisseld dient te worden, en voor kwalitatieve bepalingen SNOMED CT-gecodeerde lijsten met mogelijke uitslagen.

 Externe links
 Regenstrief, beheerder van LOINC
 Nictiz pagina over standaardisatie voor laboratoria
 Nictiz LOINC pagina
 LOINC terminologiebrowser van Nictiz
 Officiële LOINC terminologiebrowser (account vereist)

Gezondheidszorg
ICT-standaard in de zorg



Medische technologie is de technologie die wordt gebruikt voor medisch diagnostische (onderzoekende) of therapeutische (behandelende) toepassingen om bij de mens te worden aangewend voor:
 diagnose, preventie, bewaking, behandeling, verlichting of compensatie van ziekten, verwondingen of een handicap;
 onderzoek naar of vervanging of wijziging van de anatomie of van een fysiologisch proces;
 beheersing van de bevruchting.

Voor het toepassen van de medische technologie wordt gebruikgemaakt van medische apparatuur of medische software die alleen of in combinatie wordt gebruikt.

 Medische apparatuur
Medische apparatuur kan men indelen in diagnostische en therapeutische toepassingen.

Enkele diagnostische toepassingen, bijvoorbeeld door beeldvormend medisch onderzoek:
 Elektrocardiogram (ECG)
 Elektromyografie (EMG)
 Computertomografie (CT-scan)
 MRI-scanner

Enkele therapeutische toepassingen:
 Defibrillator
 Infuuspomp
 Pacemaker

 Regelgeving
Het ontwikkelen en toepassen van medische apparatuur is aan strenge regelgeving gebonden.
De regelgeving bestaat uit wetten, normen en praktische richtlijnen:

Wetten
 Wet Medische Hulpmiddelen
 Besluit Medische Hulpmiddelen
 Kwaliteitswet zorginstellingen

Normen
 IEC 60601-1
 Convenant "Veilige toepassing van medische technologie in het ziekenhuis"Kamerbrief veilige toepassing medische technologie, Rijksoverheid, 23 december 2011Convenant Veilige toepassing van medische technologie in het ziekenhuis, NVZ (Nederlandse vereniging van ziekenhuizen) en NFU (Nederlandse federatie van universitair medische centra)

Praktische richtlijnen
 NVZ praktijkgids kwaliteitsborging medische systemen
 NVZ praktijkgids risicomanagement medische technologie

 Zie ook
 Biomedische technologie
 Vereniging van Ziekenhuis Instrumentatietechnici
 Klinische fysica


Geneeskunde
Gezondheidszorg
Technische wetenschappen



Mobile health, kortweg m-health, is het gebruik van digitale toepassingen (hard- en software) in de gezondheidszorg. Met de term m-health wordt vooral verwezen naar het gebruik van mobiele toestellen en toepassingen in de zorg om gezondheidsgegevens in real time te meten en te delen tussen patiënten en zorgverleners. Het kan bijvoorbeeld gaan om het gebruik van een smartphone als toestel om gezondheidsparameters (bijvoorbeeld hartslag) te meten of het gebruik van een smartphone-applicatie om gezondheidsgegevens te delen tussen patiënten en zorgverleners. M-health is een onderdeel van het bredere domein van e-gezondheid (e-health of eHealth), het gebruik van alle mogelijke soorten informatietechnologie om de zorg voor de patiënt zo efficiënt en zo vlot mogelijk te laten verlopen.

 België
Om m-health een officiële plaats te geven in de reguliere gezondheidszorg lanceerde federaal minister van Volksgezondheid Maggie De Block samen met haar collega-ministers van de deelstaten in 2015 een geüpdatete versie van het plan eGezondheid. In het kader van dit plan trok minister De Block 3,25 miljoen euro uit voor de realisatie van 24 pilootprojecten rond m-health. Aan de hand van de ervaringen in deze projecten heeft de overheid een regulerend kader en een validatiemodel voor mobiele toepassingen in de zorg uitgetekend, in nauwe samenwerking met de gezondheidsadministraties en met sectorfederaties Agoria en beMedTech. Het validatiemodel dient om te beoordelen óf mobiele toepassingen een plaats kunnen krijgen in de reguliere gezondheidszorg, en zo ja, welke plaats.

Er bestaan duizenden mobiele gezondheidstoepassingen, waardoor het voor burgers en zorgverleners erg moeilijk is om uit te maken in hoeverre ze nuttig en betrouwbaar zijn. Daar wil de overheid hen bij helpen door betrouwbare toepassingen een 'stempel' te bezorgen via dit validatiemodel. Dit naar analogie met de Apps Library van de Britse National Health Service. Alle informatie over m-health in België en over toepassingen die beoordeeld werden aan de hand van het validatiemodel, wordt gepubliceerd op het platform Mobile Health Belgium. Dit platform wordt beheerd door de Belgische overheid in samenwerking met Agoria en beMedTech.

Gezondheidszorg

Gezondheidszorg in België



myTomorrows is een handelsnaam van Impatients N.V. en een Nederlands bedrijf dat wereldwijd actief is in de gezondheidszorg. Het internationale hoofdkantoor is gevestigd te Amsterdam. myTomorrows biedt uitbehandelde patiënten en hun artsen informatie over en toegang tot geneesmiddelen die zich nog in de ontwikkelingsfase bevinden of bijvoorbeeld in sommige landen (nog) niet geregistreerd zijn. Toegang tot deze geneesmiddelen kan worden geregeld aan de hand van klinisch onderzoek, expanded access en off-label gebruik.

myTomorrows werd in 2013 opgericht door Ronald Brus, de voormalig CEO van het biotechbedrijf Crucell.De rebellen van Crucell pakken door, Thieu Vaessen (het Financieel Dagblad),2017 In het begin van het bestaan werd myTomorrows bestempeld als vernieuwend en controversieel. In mei 2013 werden door PvdA-Kamerlid Lea Bouwmeester kamervragen over het bedrijf gesteld.myTomorrows is de Uber van de medicijnen, Anouk van Kampen (NRC),2014 Eind 2017 trad oud-minister Ronald Plasterk in dienst als Chief Scientific Officer.

 Externe links
 Officiële website

Nederlands bedrijf
Gezondheidszorg
Gezondheidszorg naar land



thumb|rechts|Logo van de NHS in Engeland
De National Health Service (NHS) (Engels voor Nationale Gezondheidsdienst) is het openbare gezondheidszorgstelsel van het Verenigd Koninkrijk. Het bestaat uit vier organisaties:

 National Health Service of NHS in Engeland
 NHS Scotland (Schots: SNS Alba of Seirbheis Slàinte na h-Alba) in Schotland
 NHS Wales (Welsh: Gwasanaeth Iechyd Gwladol Cymru of GIG Cymru) in Wales
 Health and Social Care in Northern Ireland of HSC in Noord-Ierland

De gezondheidsdiensten werden in juli 1948 opgericht door toenmalig gezondheidsminister Aneurin Bevan. Hoewel ze worden gefinancierd uit de nationale belastinggelden, opereren de vier organisaties zelfstandig. De NHS biedt elke inwoner van het Verenigd Koninkrijk primaire en secundaire gezondheidszorg.

In Engeland valt de NHS onder het ministerie van gezondheid; in Wales, Schotland en Noord-Ierland is het beheer in handen van de eigen regering. De NHS heeft meer dan 1,7 miljoen werknemers in dienst.

 Externe link
  Officiële website

Gezondheidszorg
Britse overheidsinstantie



Het Nivel (Nederlands instituut voor onderzoek van de gezondheidszorg) onderzoekt de effectiviteit en kwaliteit van de gezondheidszorg in Nederland en de relaties tussen zorgaanbieders, zorgconsumenten, zorgverzekeraars en de overheid. Daarnaast doet het instituut internationaal onderzoek naar de gezondheidszorg in Europa.
Het Nivel is een onafhankelijk onderzoeksinstituut. Het heeft volgens de statuten een publicatieplicht en over elk onderzoek wordt dus openbaar gepubliceerd. Het merendeel van het onderzoek wordt gedaan op projectbasis. De onderzoeksgegevens worden gebruikt door een groot aantal partijen, afkomstig uit de overheid en (koepels van) zorgverzekeraars, beroepsgroepen, zorginstellingen en patiënten- en consumentenorganisaties.

 Geschiedenis
Het Nivel (oorspronkelijk afkorting van Nederlands Instituut Voor onderzoek van de EersteLijnsgezondheidszorg) ging op 1 januari 1985 van start. Het Nivel zette het werk voort van het in 1965 opgerichte Nederlands Huisartsen Instituut. In 1995 werd het onderzoeksdomein verbreed tot de gehele curatieve zorg. De naam Nivel werd vanwege de herkenbaarheid gehandhaafd.

 Activiteiten
Het Nivel beheert een groot aantal panels en databanken, die ingezet worden voor het beantwoorden van verschillende onderzoeksvragen. Het gaat om panels van patiënten of consumenten en verpleegkundigen en om databases waarin gegevens worden verzameld over het aanbod en de praktijk van de zorg bij onder meer huisartsen, paramedici en eerstelijns-psychologen. Deze databases geven bijvoorbeeld inzicht in de manier waarop artsen communiceren met hun patiënten, welke behandelingen worden ingezet bij welke klachten, maar ook antwoord op de vraag hoeveel mensen met griepklachten bij de huisarts komen.

 Onderzoekspartners
Het Nivel neemt samen met de Universiteit Maastricht, de Vrije Universiteit Amsterdam en de  Radboud Universiteit Nijmegen deel aan door de Koninklijke Nederlandse Akademie van Wetenschappen erkende onderzoeksschool Netherlands School of Primary Care (CaRe) (Nederlands instituut voor eerstelijnsgezondheidszorg). Een aantal stafleden van het Nivel is hoogleraar aan een universiteit.
Het Nivel is ‘Collaborating Centre’ van de Wereldgezondheidsorganisatie (WHO) en bestudeert als zodanig de ontwikkelingen in de (eerstelijns)gezondheidszorg in Europa. Het is het enige instituut in de Europese regio op dit onderzoeksgebied.
Het Nivel coördineert verschillende door de Europese Unie gefinancierde onderzoeksprojecten of participeert daarin (EACH, EFPC, EUPHA).

 Financiering
In 2017 had het Nivel een omzet van €12,3 mln. Bij het Nivel werken circa 150 mensen, van wie ongeveer 100 onderzoekers.

 Bestuurlijk model
Het Nivel is een stichting en heeft sinds 2009 een Raad van toezicht. Deze houdt toezicht op het besturen van de stichting door de directie.

 Externe link
Website NIVEL
Onderzoeksprogramma 2018-2021

Referenties
https://web.archive.org/web/20180625185132/https://www.nivel.nl/nl/contact/het-nivel-als-onderzoeksinstituut

Onderzoeksinstituut in Nederland
Gezondheidszorg



Ontslag betekent in de gezondheidszorg dat de behandeling op de locatie (bijvoorbeeld een ziekenhuis) is beëindigd en dat de patiënt weer naar huis mag. De patiënt wordt dan ontslagen uit (bijvoorbeeld) het ziekenhuis.

Gezondheidszorg



Het Outbreak Management Team of OMT is een Nederlands adviesorgaan dat de minister van Volksgezondheid, Welzijn en Sport adviseert over de bestrijding van een epidemie. Het team bestaat uit deskundigen op het gebied van infectieziekten en gezondheidszorg.
Een medewerker van het Rijksinstituut voor Volksgezondheid en Milieu is voorzitter van het OMT.

Het OMT is bijvoorbeeld bijeengekomen bij de Varkensgriepuitbraak in 2009.RTL.nl: Outbreak Management Team komt bijeen

Adviesorgaan
Rampenbestrijding
Gezondheidszorg



Een Patiëntenmeldpunt is een plek, meestal een website, waar patiënten positieve en negatieve ervaringen kunnen melden. Het doel is te leren van de ervaringen van patiënten met bijvoorbeeld zorgverleners, medicijnen of zorgverzekeringen. Een patiëntenmeldpunt kan zich richten op alle aspecten van de zorg of meer specifiek op een onderdeel.

 Historie
Het eerste digitale patiëntenmeldpunt in Nederland was het Meldpunt Medicijnen dat in 2004 werd opgericht door het Instituut voor Verantwoord Medicijngebruik (IVM). Dit gebeurde in samenwerking met diverse patiënten- en consumentenorganisaties. Op het meldpunt worden continu alle ervaringen van medicijngebruikers verzameld. Het kan gaan om ervaringen met de werking, de bijwerkingen, praktische zaken zoals de verpakking of problemen met de verzekering. Later volgenden het patiëntenmeldpunt van het landelijk bijwerkingencentrum Lareb en het meldpunt Consument en de Zorg van de Nederlandse Patiënten en Consumenten Federatie (NPCF).

 Resultaten
Met de resultaten van het Meldpunt Medicijnen is onderzoek gedaan door het Instituut voor Verantwoord Medicijngebruik en het Utrecht Pharmacy Panel Education and Research (UPPER). Upper onderzocht onder andere de ervaringen met antidepressiva en medicijnverpakkingen Ook heeft het Meldpunt Medicijnen fabrikanten benaderd om hun verpakkingen te verbeteren. Patiënten- en consumentenorganisaties gebruikten de meldingen om signalen op te vangen en leden te informeren. De NPCF deed in 2008 onderzoek naar meldingen op het meldpunt Consument en de Zorg over zorgkosten en herhaalt dit onderzoek in 2010. Zo kan vergeleken worden of er verbetering is opgetreden.

 Externe links
 Patiëntenmeldpunt ervaringen met medicijnen (Meldpunt Medicijnen)
 Patiëntenmeldpunt bijwerkingen medicijnen (Lareb)
 Patiëntenmeldpunt consument en de zorg (NPCF)
 Resultaten onderzoek naar patiëntenmeldingen antidepressiva
 Resultaten onderzoek naar patiëntenmeldingen verpakkingen

Farmacie
Gezondheidszorg



Een patiëntenorganisatie is een vereniging of stichting van en/of voor patiënten. Meestal bestaat de doelgroep uit mensen die lijden aan een bepaalde ziekte of aandoening, maar het kan bijvoorbeeld ook gaan om mensen die een bepaalde behandeling volgen of een hulpmiddel gebruiken, of een groep van aandoeningen betreffen.

Een patiëntenorganisatie is een belangenorganisatie die kan zich richten op bijvoorbeeld contact tussen lotgenoten, behartiging van patiëntenbelangen, of informatievoorziening en voorlichting voor aangesloten patiënten of derden. Afhankelijk van de gediagnosticeerde aandoening zal de patiënt zijn of haar belangen vertegenwoordigd zien in een bepaalde organisatie. In Nederland zijn patiëntenorganisaties, of de koepelorganisatie waar ze lid van zijn, discussie- en onderhandelingspartner voor overleg met de overheid, de verzekeraars en de verschillende gezondheidsinstellingen en zorgaanbieders.

Voorbeelden van patiëntenorganisaties zijn het Longfonds, de Cliëntenbond en de Vlaamse Diabetesvereniging.

 Stichting of vereniging
Het onderscheid tussen een stichting en een vereniging is dat het beleid van een vereniging wordt bepaald door de leden, terwijl bij een stichting het bestuur alle besluiten neemt. Een vereniging is dus niet alleen voor, maar ook van de patiënten. Een stichting zal men vooral aantreffen als de patiënten vanwege de aard of ernst van hun aandoening niet in staat zijn om zelf een organisatie draaiende te houden.

Soorten organisaties
Het hele spectrum van aandoeningen is breed en daarmee is de diversiteit van de patiëntenverenigingen ook groot. Er zijn typische patiëntenverenigingen, zoals de Parkinson Vereniging, die opkomen voor de belangen van een goed omschreven groep patiënten. Daarnaast zijn er ook stichtingen en verenigingen die een bredere groep patiënten vertegenwoordigen, zoals de Vereniging Spierziekten Nederland die de belangen van mensen met 120 verschillende gediagnosticeerde aandoeningen behartigt.

Het is niet mogelijk een duidelijk duidelijk onderscheid te maken tussen de patiëntenorganisaties en belangenorganisaties van bijvoorbeeld betrokkenen, mantelzorgers, behandelaars, onderzoekers, zorginstellingen of de farmaceutische industrie. De Nederlandse Hartstichting, KWF Kankerbestrijding en de Hersenstichting Nederland zijn duidelijk geen patiëntenorganisaties meer te noemen. Van sommige patiëntenorganisaties kunnen bijvoorbeeld ook betrokkenen of mantelzorgers en hulpverleners lid worden. Zo is Alzheimer Nederland een patiëntenorganisatie die de belangen van alzheimerpatiënten behartigt maar waarin deze patiënten zelf geen leidende rol spelen.

In de laatste decennia van de vorige eeuw is het aantal patiëntenorganisaties explosief gaan groeien. In sommige gevallen kan er bij een bepaalde aandoening zelfs uit meerdere organisaties gekozen worden. Een paar lijsten van organisaties in Nederland staan bij de externe links.

Informatievoorziening, activiteiten en belangenbehartiging
Patiëntenorganisaties bieden hun leden meestal informatie over aandoeningen die buiten de vereniging moeilijker te verkrijgen is. Ze geven meestal een verenigingsblad uit en onderhouden vaak een website, soms met een forum, waar informatie voor leden en andere geïnteresseerden te vinden is. Behalve informatie voor leden wordt vaak ook voorlichting aan hulpverleners, familieleden en andere betrokkenen gegeven. Patiëntenorganisaties leveren soms informatie aan derden die om ervaringsdeskundigheid vragen.

De meeste patiëntenorganisaties organiseren lotgenotencontact door bijeenkomsten, voorlichtingsavonden of uitstapjes. Via lotgenotencontact kan informatie over de ziekte en behandeling uitgewisseld worden en er kan gepraat worden over de aandoening en over ervaringen met behandelingen. Zo zijn bijvoorbeeld de inloophuizen, zelfhulpgroepen en counseling mede voortgekomen uit het lotgenotencontact en de activiteiten die in het verleden door patiëntenverenigingen georganiseerd zijn.

Sommige patiëntenorganisaties doen ook aan wachtlijstbemiddeling of regelen kortingen voor hun leden of donateurs. Patiëntenorganisaties of hun koepels kunnen proberen om lobbyisten in politieke of bestruursorganen te krijgen zoals andere belangengroepen dat ook steeds vaker doen.Trouw D66-kandidaat vreest lobbycircus in senaat

Veel patiëntenorganisaties behartigen de belangen van mensen met een chronische of een progressieve aandoening. Deze patiënten zijn vaak geheel afhankelijk van de zorg die door de overheid geleverd of geregeld wordt. De groep mensen met chronische en progressieve aandoeningen is vrij groot, divers en groeiende. Daarom moet er vaak met overheidsinstanties en grote instellingen en organisaties, zoals zorginstellingen, farmaceutische bedrijven en zorgverzekeraars, onderhandeld worden over zaken als ziektekostenverzekeringspremies, voorzieningen en vergoedingen. Voor het voeren van onderhandelingen met landelijke overheden en organisaties zijn de afzonderlijke patiëntenorganisaties meestal te klein en staan ze financieel en juridisch niet sterk genoeg. Daarom zijn ze meestal aangesloten bij een aantal koepelorganisaties die als hun vertegenwoordiger en onderhandelingspartner tegenover overheden en grotere organisaties optreden.

 Financiering
Voor hun financiële middelen zijn patiëntenorganisaties in de eerste plaats aangewezen op contributies of donaties. Daarnaast kan men een beroep doen op rijksgelden via een subsidie van het Fonds PGO. Sommige grote organisaties staan geregistreerd als goed doel en halen geld op met collectes. Ook de farmacie en de voedingsmiddelenindustrie zijn soms betrokken bij de financiering van de verschillende organisaties. Sommige (grotere) organisaties kunnen wat financiële middelen binnen halen door advertentieruimte in hun verenigingsblad te verhuren. Het verschil in slagvaardigheid van de verschillende organisaties kan verschillende oorzaken hebben:

 weinig mensen hebben de aandoening;
 een aandoening manifesteert zich met name bij mensen met een lagere sociaal economische positie, zoals de gevolgen van luchtvervuiling op kinderen in achterstandswijken nabij industrie of snelwegen;
 er is geen uitzicht op behandeling van de aandoening, wat betekent dat de industrie er geen geld in zal steken;
 de aandoening tast de mondigheid van de patiënten aan, wat betekent dat hun belangen minder gehoord worden;
 de aandoening ligt slecht in de markt (het tegenovergestelde geldt voor lifestyleproducten als Viagra);
 als een behandeling andere producten uit de markt prijst, zal er geen onderzoek naar worden gedaan;, We zijn de klos!, Waarom we te veel betalen voor onze zorg, Diemen, Veen Magazines, (2008), ISBN 9789085711322.

Een gedeelte van bovenstaande problemen kan worden verklaard door het marktaandeel van de verschillende medicamenten en het patentrecht daarop. Maar ook het langzame en kostbare proces om de effectiviteit van een behandeling wetenschappelijk te onderbouwen, draagt hieraan bij.

Trouwjournalist Joop Bouma besteedt veel aandacht aan de invloed van de industrie op de gezondheid, Slikken, hoe ziek is de farmaceutische industrie?,L.J. Veen, (2006), ISBN 9020403656. Bouma zelf blijft echter evenmin onbekritiseerdNRC Ombudsman: Farma-verrader Joop Bouma van Trouw. Micha Kat, 19 februari, 2008..

Stichting Fonds PGO
De letters PGO staan voor Patiënten, Gehandicapten en Ouderen. Dit fonds hanteert een verdeelsleutel in de toekenning van subsidies aan de verschillende patiëntenorganisatiesWebsite Stichting Fonds PGO. Daarnaast gebruikt het criteria in de toekenning van gelden voor verschillende onderzoeken en draagt het bij in gelden voor leerstoelen van bijzondere hoogleraren. Voor de verschillende mogelijkheden tot subsidieaanvraag hanteert het fonds het criterium dat analyses uit het bottom-up perspectief (het perspectief van de zorgconsument) niet worden gehonoreerd.

 Koepelorganisaties
In Nederland bestaan meerdere koepelorganisaties voor patiëntenorganisaties. De belangrijkste koepels zijn Ieder(in), MIND Landelijk Platform Psychische Gezondheid en de Nederlandse Patiënten Consumenten Federatie (NPCF). Deze koepels zijn de belangrijkste onderhandelingspartners in overleg met de overheid en de zorginstellingen en ziektekosten- of zorgverzekeraars.

Naast de onderhandelingen en het overleg op landelijk niveau voor alle vormen van zorg en alle aandoeningen wordt overleg gevoerd op lokaal niveau of over zaken die specifiek met een bepaalde aandoening of groep van aandoeningen te maken hebben. Zo wordt de jeugdzorg bijvoorbeeld op provinciaal niveau gefinancierd en georganiseerd zodat patiëntenorganisaties en hun eventuele koepels vaak op provinciaal niveau moeten onderhandelen als het over voorzieningen en financiering voor jeugdzorg gaat. Verslavingszorg is anders dan gehandicapten- of ouderenzorg en vraagt om een andere aanpak. Zodoende zijn er meerdere koepels, zoals bijvoorbeeld de LOC Zeggenschap in Zorg, met verschillende afdelingen nodig voor belangenbehartiging voor verschillende groepen en op meerdere niveaus.

In Vlaanderen is het Vlaams Patiëntenplatform (VPP) de koepel voor alle patiëntenorganisaties. In 2013 kwam er OpGanG, de onafhankelijke koepel voor de patiëntenorganisaties uit de sector van de geestelijke gezondheid bij.

Zie ook
 Quartaire sector
 Gezondheidseconomie

Externe link
 Patiëntenverenigingen op zorgkaartnederland.nl
 Vlaams Patiëntenplatform


Belangenorganisatie
Gezondheidszorg



miniatuur|Behandeling van een patiënt, Griekenland, ca.480-470 v.Chr. (Louvre, Parijs)
Patiëntveiligheid is een discipline in de gezondheidszorg die streeft naar "het (nagenoeg) ontbreken van (de kans op) aan de patiënt toegebrachte lichamelijke of psychische schade, ontstaan door het niet volgens de professionele standaard handelen van hulpverleners en/of door tekortkoming van het zorgsysteem".Patiëntveiligheid in Nederland: verbeterinitiatieven en innovatie in de zorg Wagner, C., Van der Wal, G., Tuijn, S. (2005) Koninklijke Van Gorcum, p. 2 De mate van patiëntveiligheid is het resultaat van maatregelen bij huisartsenpraktijken, ziekenhuizen en andere medische instellingen om medische fouten te voorkomen.

 Wereldgezondheidsorganisatie
Middels de WHO Surgical Safety Checklist van de Wereldgezondheidsorganisatie worden circa 20 aandachtspunten gecontroleerd bij patiënten die voor een medische ingreep onder narcose worden gebracht. De vragenlijst onderscheidt drie fasen, namelijk voor de anesthesie, voor de incisie en na afloop van de ingreep. Blijkens onderzoek is door deze checklist de kans op medische fouten aanmerkelijk afgenomen.AB Haynes: A surgical safety checklist to reduce morbidity and mortality in a global population. In: N Engl J Med. 360, Nr. 5, Januari 2009, p. 491–499TG Weiser: Effect of a 19-item surgical safety checklist during urgent operations in a global patient population. In: Ann Surg. 251, Nr. 5, Mei 2010, S. 976–980 De kans op complicaties na de operatie en sterfte na de operatie daalden significant.

Op basis van de WHO Surgical Safety Checklist vraagt bijvoorbeeld de anesthesioloog of het assisterend personeel de patiënt voorafgaand aan de inleiding naar zijn naam en of er daadwerkelijk (zoals gepland) aan de linkerknie geopereerd moet worden. In het operatieteam dient voorafgaand aan de ingreep gesproken te worden over de mogelijke complicaties. Ook vereist de WHO Surgical Safety Checklist dat alle benodigde medische instrumenten voor en na de ingreep geteld worden.Gebruik checklist doet aantal patiënten met complicaties door operatie met helft dalen. Budding, J. (20 februari 2014). Geraadpleegd op 6 oktober 2018 Hiermee wordt voorkomen dat er bijvoorbeeld compressieverbanden achterblijven in het lichaam van de patiënt.

Gezondheidszorg
Kwaliteitsmanagement



Peer Education is een vorm van gezondheidszorg (voornamelijk of uitsluitend preventieve gezondheidszorg) waarbij leden van een bepaalde groep ondersteund worden om gezondheidsbevorderende gedragsverandering teweeg te brengen bij andere leden van de groep: hun 'peers'. Naast en in plaats van de mensen die een volledige opleiding hebben, kunnen sommige taken ook door leken uitgevoerd worden. De verstandhouding tussen peers onderling is anders dan die tussen leek en specialist. Het concept peer education probeert dat te benutten om het gezondheidsbevorderende gedrag te bevorderen.

Toepassing
Peer education wordt veel gebruikt bij hiv-preventie. In veel landen in de derde wereld is het de belangrijkste vorm van hiv-preventie,Kelly, J. A., St Lawrence, J. S., Stevenson, L. Y., Hauth, A. C., Kalichman, S. C., Diaz, Y. E., Brasfield, T. L., Koob, J. J., & Morgan, M. G. (1992). “Community AIDS/HIV risk reduction: the effects of endorsements by popular people in three cities”. ‘’American Journal of Public Health’’, 82(11), 1483-1489 met name in groepen jongeren, mensen in de seksindustrie, homoseksuele mannen, en intraveneuzedrugsgebruikers. Peer education wordt ook gebruikt bij anti-rookcampagnes, en voor het terugdringen van drugs- en alcoholgebruik bij jongeren.

Methode
Een peereducationprogramma wordt meestal opgezet door mensen die werkzaam zijn in de gezondheidszorg of bij de overheid. Zij engageren mensen uit de doelgroep. Deze mensen krijgen een korte training om te gaan fungeren als 'peer educators'. Het gaat om relevante informatie en communicatievaardigheden. De peer educators gaan dan in hun contacten met hun peers via voorlichting hun invloed proberen te gebruiken om hun gezondheid te bevorderen. De beloning voor de peer educators varieert van geen beloning tot een redelijk salaris. De mate van ondersteuning varieert van regelmatige trainingen tot geen ondersteuning.

Een eventueel nadeel van de korte opleiding kan dan worden gecompenseerd door het vertrouwen dat tussen peers bestaat (anders dan in een commerciële verhouding). Een voordeel is ook dat de kosten lager zijn dan van volledig professionele hulp. Er kan ook hulp geboden worden als professionele hulp onbetaalbaar of afwezig is.

Werking
Er zijn verschillende theorieën over de vraag of en hoe peer education werkt.

Kelly’s popular opinion leader-theorie
De popular opinion leader-theorieKelly, J.A. (2004). Popular opinion leaders and HIV prevention peer education: resolving discrepant findings, and implications for the development of effective community programmes. ‘’AIDS Care’’, 16(2), 139-150 suggereert een parallel tussen peer education en het aan de man brengen van gewone commerciële producten. Peer educators zijn te beschouwen als ‘opinieleiders’ – door hun taak gerespecteerd en bewonderd door de andere leden van de groep. Deze opinieleiders demonstreren een bepaalde levenswijze (met 'veilige seks', niet roken, etc) – zodat hun peers dat willen navolgen.

Critical consciousness-theorie
Campbell stelt dat peer education een soort critical consciousness moet verbreiden zoals uiteengezet door Paulo FreireCampbell, Catherine and MacPhail, Catherine (2002), Peer education, gender and the development of critical consciousness: participatory HIV prevention by South African youth ‘’Social science and medicine’’, 55 (2). pp. 331-345. Dit houdt in dat de peers door de peer education gestimuleerd worden om kritisch over hun omstandigheden na te denken. Het probleem komt nu, anders dan voorheen, herhaald onder hun aandacht en kans neemt daarmee toe dat enkele leden van de groep daardoor wel hun oplossing regelen. De rest is dan: goed voorbeeld doet volgen.

Onderzoek
Ondanks de uitgebreide toepassing is er geen consensus over of, en zo ja wanneer en hoe peer education werkt.

Er is onderzoek dat suggereert dat peer education werkt onder bepaalde omstandigheden, en onder andere omstandigheden niet.Hart, G., Williamson, L., & Flowers, P. (2004). Good in parts: the Gay Men's Task Force in Glasgow - a response to Kelly. ‘’AIDS’’ Care, 16(2), 159-165Elford, J., Bolding, G. & Sherr, L. (2004). Popular opinion leaders in London: A response to Kelly. ‘’AIDS Care’’, 16(2), 151-158..

Een ander onderzoek vergeleek peer education onder medewerkers in de seksbranche in India en Zuid-Afrika en daarbij bleek dat het relatieve succes van de groep in India samenhing met hun sociale en politieke omstandigheden en een effectievere groepsmotivatie, terwijl de Zuid-Afrikaanse aanpak meer biomedisch van opzet was.Cornish, F. & Campbell, C. (2009). The social conditions for successful peer education: A comparison of two HIV prevention programs run by sex workers in India and South Africa. ‘’American Journal of Community Psychology’’, 44(1-2), 123-135.

Voetnoten

Gezondheidszorg



Een physician assistant (PA) is een zorgverlener die medische taken overneemt van de medisch specialist. Hij/zij mag zelfstandig werken zolang dit onder indirecte supervisie van een medisch specialist is.

 Geschiedenis
In de Verenigde Staten bestaat het beroep sinds de jaren 1960, toen het werd ingesteld om een tekort aan artsen te verlichten.Kristien Bammens, “Physician assistant” binnen een dienst nefrologie: een zinvol toekomstperspectief? In 2009 waren er daar zo'n 60.000 PA's werkzaam.Engberts en Kalkman, Gezondheidsrecht, p. 244

De functie is voor Nederland betrekkelijk nieuw, ze kwam rond het jaar 2000 vanuit de Verenigde Staten 'overwaaien'.G.P. Westert, Zorgbalans: de prestaties van de Nederlandse gezondheidszorg in 2004, p. 129-130Wat moet je doen als je werkgever op de kleintjes wil letten?, VK Banen, 9 februari 2010 In 2001 startte de eerste opleiding in Nederland en in 2003 studeerden de eerste Nederlandse PA's af.

 Taken
De PA mag in Nederland in samenwerking met een medisch specialist of huisarts zelfstandig medische handelingen verrichten zoals spreekuur houden, behandelplannen opstellen, medicatie voorschrijven en patiëntenzorg coördineren. Daarnaast mag de PA laagcomplexe medische verrichtingen uitvoeren, zoals eenvoudige ingrepen, endoscopieën, zenuwblokkades en het plaatsen van een centraal veneuze katheter (CVC). Verder worden PA's ingezet op de spoedeisende hulp.Eerste lichting van physician assistants Dagblad van het Noorden, 6 maart 2008
De zorg die een PA verleent blijft altijd binnen het kader van de afdeling waar de PA werkzaam is. Zo zal een PA heelkunde nazorg na operaties verlenen en mogelijk kleine ingrepen verrichten en doet een PA cardiologie nazorg na bijvoorbeeld dotterprocedures, verricht cardioversies en doet geprotocolleerde poliklinische zorg zoals een boezemfibrillerenpoli. Dit alles onder toezicht van een arts, al kan dat toezicht op afstand plaatsvinden.

De handelingen die een PA mag verrichten betreffen handelingen:
 die moeten plaatsvinden binnen de uitoefening van het deelgebied waarin zij werkzaam zijn;
 van een beperkte complexiteit;
 van routinematige aard;
 waarvan de risico’s te overzien zijn;
 die worden uitgeoefend volgens landelijk geldende richtlijnen, standaarden en daarvan afgeleide protocollen.
In Nederland zijn de PA's sinds 15 mei 2018 opgenomen in het BIG-register.

De physician assistant wordt op de werkplek opgeleid voor een deelspecialisme van de geneeskunde. Bijvoorbeeld PA heelkunde, PA orthopedie, PA huisartsenzorg. Na diplomering kan de PA switchen van specialisme, daartoe zal hij/zij op het nieuwe specialisme opgeleid worden in dat vakgebied.
DE PA functioneert binnen het medisch domein (cure) , daar waar de verpleegkundig specialist een brug vormt tussen verpleegkundig en medisch domein (care en cure) .

 Nederland
In 2018 zijn ca. 1200 PA’s in Nederland werkzaam en worden er ca. 375 opgeleid. Jaarlijks beginnen ca. 250 studenten de opleiding. Deze bestaat uit een hbo-master van tweeënhalf jaar, toegankelijk voor studenten die een afgeronde opleiding in de gezondheidszorg op hbo-niveau hebben en ten minste twee jaar werkervaring in de directe patiëntenzorg.Master Physician Assistant, Hogeschool Utrecht

In 2004 is door physician assistants de belangenorganisatie Nederlandse Associatie Physician Assistants (NAPA) opgericht. Ze heeft als aandachtsgebieden de verdere ontwikkeling van het beroep van PA, de profilering van het beroep in de samenleving en verbetering van de naamsbekendheid.

 Relevante publicaties
 Drs. A.J. Kouwen, Drs. G.T.W.J v.d. Brink, P.J.M. Kleven, N.M. Leferink, Y.P. van Vugt, Drs. Y. Grijzen, M.J.W.M. van der Heijden, Ir. B.A.G. van Acker. sd. „Taakherschikking en kostprijzen in de praktijk.”
 Drs. D.P. De Bruijn-Geraets, M.C.M. Bessems-Beks, Dr. Y.J.L. van Eijk-Hustings, Prof. Dr. H.J.M. Vrijhoef. sd. „Eindrapport voorBIGhouden.”
 drs. M.R. van der Burgt, drs. E.W.C.C. Derckx, J. van Roij BSc (Hons), dr. M.A. Meulepas. sd. „De physician assistant in de eerste lijn.”
 M.G.M. van der Biezen, dr. M.G.H. Laurant, drs. M.R. van der Burgt. sd. „De physician assistant op de spoedpost.”

Gezondheidszorg



Stichting Physico ondersteunt projecten die aan de gezondheidszorg in het Rijnmondgebied zijn gerelateerd.

historie
Stichting Physico komt voort uit het Rotterdamse Diaconessen ziekenhuis (later: Van Dam-Bethesda Ziekenhuis). De stichting is in 1938 opgericht om patiënten een hogere graad van herstel te laten
bereiken door toepassing van fysische methoden (gymnastiek, massage). De ondersteunt projecten die erop gericht zijn mensen in staat te stellen een betere greep op hun gezondheid te krijgen,
zodat fysieke, mentale en sociaal-maatschappelijke conditieverbetering mogelijk wordt.

beschikbare middelen
Stichting Physico stelt jaarlijks ca. 150.000,- uit haar vermogen beschikbaar voor de ondersteuning van projecten.

 Externe link
 Website stichting Physico

Gezondheidszorg



Quality-adjusted life year (QALY) is een begrip dat gebruikt wordt in een kostenutiliteitsanalyse (KUA), een economische beschouwing van de zin en effectiviteit van een behandeling in de gezondheidszorg. Het staat voor een extra levensjaar in goede gezondheid. Het concept werd in 1968 door Herbert E Klarman als eerste toegepast.Cost effectiveness analysis applied to the treatment of chronic renal disease  De opzet van het onderzoek was verschillende behandelmethodes onderling te vergelijken met de QALY als maatstaf. Door toepassing voor het stellen van plafondbedragen voor financiering van de zorg heeft de QALY bij sommigen een slechte naam gekregen.

 Berekening
De QALY komt overeen met het aantal levensjaren vermenigvuldigd door een correctiefactor voor de kwaliteit van die levensjaren. De factor bedraagt 1 bij het zich volledig gezond voelen en tussen 0 en 1 bij verminderde levenskwaliteit. Eventueel kan voor een toestand die subjectief "erger dan dood zijn" is een negatieve factor gelden.

Het nut van een behandeling in de vorm van langer en/of aangenamer leven kan zo uitgedrukt worden in de gemiddelde toename van de QALY; hieruit volgen de kosten per gemiddeld gewonnen QALY.

 Situatie in Nederland
In Nederland verscheen het eerste artikel over de QALY in 1987 in het NRC Handelsblad.Het ene gewonnen levensjaar is niet evenveel waard als het andere

Het Nederlands Tijdschrift voor Geneeskunde gaf in 1988 ruimte aan Heleen Dupuis om een commentaar te schrijven over de grenzen aan de zorg. Daarin werd ook de term QALY genoemd.Grenzen stellen aan de zorg: wie begint? 22-12-1988  Deze term dook op in regeringsnota 'Grenzen van de zorg'. (Regeringsstandpunt inzake het advies van de Ziekenfondsraad, de Nationale Raad voor de Volksgezondheid en de Gezondheidsraad. Tweede Kamer, vergaderjaar 1987-1988 (20620, nrs. 1 en2)).

De econoom Marc Pomp heeft na onderzoek elke QALY gewaardeerd op 50.000 euro.Pomp, M (2010) Een beter Nederland: de gouden eieren van de gezondheidszorg. Amsterdam: Balans. In Nederland wordt een bedrag tot 20.000 euro per QALY gezien als kosteneffectief voor een preventieve interventie.Het kostenplafond, kennislink.nl, 10 juli 2015. Een maximaal consensusbedrag voor een interventie is beargumenteerd op 80.000 euro door RVZ in 2006.RVZ (2006). Zinnige en duurzame zorg. Zoetermeer: Council for Public Health and Health Care to the Minister of Health, Welfare and Sport. In 2013 verscheen het rapport 'Kosteffectiviteit in de zorg'.Kosteneffectiviteit in de zorg, Zorginstituut Nederland, 30 september 2013

In Nederland worden nieuwe geneesmiddelen ook beoordeeld door het CVZ op de QALY-prijs.Systematiek CVZ. In 2012 werd in een openbare discussie bekend dat politici geneesmiddelen in het vervolg voorlopig willen gaan vergoeden; zo kwam ook herbeoordeling van reeds toegelaten medicijnen ter sprake.

Een conceptadvies van het CVZ besprak vier pakketcriteria voor het vergoeden van medicijnen en behandelingen: noodzaak, effectiviteit, kosteneffectiviteit (waarin QALY een rol speelt) en uitvoerbaarheid.

In 2012 speelden de quality-adjusted life years een grote rol in de herbeoordeling van de behandeling van de ziekte van Pompe en de ziekte van Fabry.Hoeveel mag 28 meter lopen van een Pompe-patiënt kosten volkskrant.nl, 1 augustus 2012 Een uitgave van enkele tienduizenden euro per quality-adjusted life year is in de gezondheidszorg meestal reden om kritisch naar het aanbieden of voortzetten van een behandeling te kijken. Deze afweging moet vooral worden gemaakt wanneer het om grote aantallen patiënten gaat zoals bij algemeen voorkomende ouderdomsklachten en ouderdomsziekten. Het medicijn tegen de ziekte van Pompe is een weesgeneesmiddel voor een zeer kleine groep. Dat kan tot een andere afweging leiden.

Een onderzoek onder medisch specialisten gaf aan dat 71% van de medisch specialisten voor een prijsplafond is. Over hoe hoog dit plafond dan zou moeten zijn, wilde het merendeel zich niet uitspreken.https://eenvandaag.avrotros.nl/panels/opiniepanel/alle-uitslagen/item/medisch-specialisten-maximumprijs-voor-behandelingen/

 Situatie in België
In België worden nieuwe geneesmiddelen ook beoordeeld door de Commissie Tegemoetkoming Geneesmiddelen, die de Minister van Sociale Zaken (Volksgezondheid) adviseert inzake terugbetaling.

Uit een groot onderzoek van het Federaal Kenniscentrum voor de Gezondheidszorg (KCE) bij 4.500 mensen, gepubliceerd in december 2014, bleek dat volgens een meerderheid van respondenten een nieuwe medische behandeling vooral de levenskwaliteit van de patiënt moet verbeteren, eerder dan de levensduur te verlengen. Met deze en andere onderzoeken wordt gepoogd de mening van de maatschappij en haar burgers mee te laten wegen bij beslissingen of nieuwe behandelingen al dan niet worden terugbetaald.

 VOSL
Een verwant begrip is Value of a Statistical Life (VOSL).

Verzekeren
Gezondheidszorg
Economische terminologie



thumb|Een rattenschild met extra boodschap voor de rat
Een rattenschild is een voorziening die wordt aangebracht op uitstaande trossen van schepen, bedoeld om het aan boord klimmen van ongedierte te verhinderen. Het bestaat uit een plaat met een uitsparing aan de verzwaarde onderzijde, die over de tros wordt gehangen. Het wordt het meest gebruikt in de zeehavens door zeeschepen.

Scheepsuitrusting
Gezondheidszorg



Receptregel is een ander woord voor een voorschrift op recept. Op één recept kunnen meerdere receptregels staan. Een receptregel omschrijft de hoeveelheid van een bepaald geneesmiddel, voorgeschreven door een arts ten behoeve van een patiënt. De termen verstrekking, voorschrift en aflevering worden vaak door elkaar gebruiktSFK begrippenlijst.

Receptregelvergoeding
Voor ieder voorgeschreven geneesmiddel dat op recept wordt afgeleverd ontvangt de apotheek een receptregelvergoeding naast een vergoeding voor de materiaalkosten van het geneesmiddel en minus de door de overheid opgelegde clawback-korting die de apotheek in mindering moet brengen op de prijs. De overheid bepaalt aan welke geneesmiddelen een receptregelvergoeding is gekoppeld en wat de hoogte van de receptregelvergoeding is. Deze receptregelvergoeding wordt ook nogal eens WMG-regel (voorheen WTG-regel) of WMG-tarief genoemd, omdat de Wet marktordening gezondheidszorg (Wmg) de prestaties van zorgaanbieders en de tarieven die zij mogen rekenen regelt. Het toezicht op de zorgmarkt en de vaststelling van de hoogte van de tarieven die zorgverleners mogen rekenen gebeurt via de  Nederlandse Zorgautoriteit (NZa).

Praktijkkosten apotheek
In de receptregelvergoeding zijn de praktijkkosten gedeeltelijk opgenomen. De praktijkkosten die meegenomen zijn in de opbouw van de hoogte van de receptregel vergoeding zijn: personeelskosten, huisvestingskosten, computerkosten, auto- en bezorgkosten, algemene kosten, financiële kosten, norminkomen apotheker. De kosten die niet direct herleidbaar zijn uit de financiële administratie zijn hierin niet meegenomenSFK 29 maart 2007: Inkoopvoordelen vooral naar praktijkkosten. Door het grotendeels wegvallen van de kortingen en bonussen, die apotheken binnenhaalden via de groothandel, ten gevolge van het preferentiebeleid, is ter compensatie door de NZa de receptregelvergoeding enigszins verhoogd.

 Gedifferentieerd tarief
Tot 1 juli 2008 bestond de receptregelvergoeding uit één vast tarief ongeacht het soort aflevering en was deze onderdeel van het totaalbedrag (dus inclusief materiaalkosten): een gelijk tarief voor zowel een relatief eenvoudige vervolguitgifte als een ingewikkelde bijzondere magistrale bereiding. De hoogte van dit tarief werd jaarlijks vastgesteld door de NZa. Vanaf 1 juli 2008 is deze vaste receptregelvergoeding vervangen door een gedifferentieerde prestatiebekostiging. Dit houdt in dat voor een vervolguitgifte, waar relatief weinig werk voor hoeft te worden gedaan door de apotheek, een lager tarief geldt dan voor een arbeidsintensieve bijzondere magistrale bereiding. Deze tariefstructuur gaat ervan uit dat de apotheek altijd één basisprestatie levert, eventueel aangevuld met één of meerdere aanvullende prestaties:

 basisprestaties:
 weekuitgifte
 standaarduitgifte
 aanvullende prestaties:
 Begeleidingsgesprek Nieuw Geneesmiddel (BNG) (voor de extra werkzaamheden in de medicatiebewaking, dossiervorming en patiëntbegeleding, toegepast indien een geneesmiddel met dezelfde werkzame stof en toedieningsvorm niet eerder aan de patiënt ter hand is gesteld, of (ii) een geneesmiddel met dezelfde werkzame stof en toedieningsvorm 12 maanden of langer geleden voor het laatst aan de patiënt ter hand is gesteld, of (iii) niet objectief vastgesteld kan worden of aan de patiënt het UR-geneesmiddel eerder ter hand is gesteld in de twaalf voorafgaande maanden; voorheen werd hiervoor jarenlang de officiële term Eerste Uitgifte Begeleiding (EUB) gebruikt, welke nog steeds in gebruik is in de meeste apotheken omdat het de inhoud beter dekt en niet alleen op het stukje gesprek focust)
 ANZ-tarief (Avond, Nacht (van 18:00 uur 's avonds tot 8:00 uur 's ochtends de volgende dag) of Zondag, incl. nationale feestdagen; voorheen ANW-tarief (Avond, Nacht en Weekend))
 bijzondere magistrale bereiding (bijvoorbeeld steriele bereiding, of bereiding met stoffen gevaarlijk voor de bereider bij blootstelling)
 reguliere magistrale bereiding

De aanvullende prestaties zijn cumulatief met de basisprestatie, waarbij een aflevering van een magistrale bereiding niet tegelijkertijd bijzonder en regulier kan zijn. Bijvoorbeeld: voor een aflevering van een herhaling van een standaard recept op zondag geldt een tarief van: standaarduitgifte + ANZ-recept. Voor een eerste uitgifte op bijvoorbeeld 2e Pinksterdag geldt een tarief van: standaarduitgifte + eerste uitgifte + ANZ-recept.

De hoogte van de verschillende prestaties wordt sinds 01-01-2012, het begin van de vrije prijzen, elk jaar vastgesteld in de contracten van zorgverzekeraars die ze aangaan met apotheken.

Externe links
 Nederlandse Zorgautoriteit (NZA) website www.nza.nl
 Begeleidingsgesprek bij een nieuw medicijn www.apotheek.nl
 CVZ Medicijnkosten website www.medicijnkosten.nl

Farmacie
Gezondheidszorg



Het remgeld is in België de term die in verband met ziektekosten wordt gebruikt om het eigen aandeel van de patiënt aan te duiden. Via het remgeld poogt de overheid de (over)consumptie van medische tussenkomsten te beïnvloeden, en toch een betaalbare geneeskunde te verzekeren.

 Voorbeelden
 Een raadpleging bij de huisarts kost (2017) circa 25 euro (inkomsten voor de arts). Het ziekenfonds betaalt hiervan circa 21 euro terug aan de patiënt. Het remgeld voor de patiënt is dus 4 euro. Wordt de huisarts op huisbezoek gevraagd, dan is het remgeld proportioneel hoger, om een rem te zetten op (voor de maatschappij) dure huisbezoeken.
 Ook voor door een arts voorgeschreven geneesmiddelen geldt een remgeld. Dit is proportioneel hoger voor merkgeneesmiddelen dan voor generische geneesmiddelen.
 Raadplegingen bij de tandarts vallen daar ook onder. Een maatregel van tandpreventie is dat er voor kinderen onder de 12 jaar geen remgeld wordt gevraagd bij jaarlijkse gebitscontrole.

 Uitzonderingen
Sommige categorieën van patiënten (zie ook WIGW) betalen geen of nauwelijks remgeld.
De rechthebbende voor wie een globaal medisch dossier (GMD) wordt beheerd, recht heeft op een beperking van het remgeld voor raadplegingen van huisartsenBenjamin Carette, "Globaal medisch dossier (GMD)", Rijksinstituut voor ziekte- en invaliditeitsverzekering (RIZIV)
Ook beperkt de maximumfactuur een te hoog remgeld.
Personen met een door het Vlaams Agentschap voor Personen met een Handicap (VAPH) erkende functiebeperking betalen geen remgeld voor de medische verstrekkingen die daarmee verband houden.

 Zie ook
 Rijksinstituut voor Ziekte- en Invaliditeitsverzekering (RIZIV)

 Bronnen

Gezondheidszorg
Sociale zekerheid in België



Routine outcome monitoring (afgekort als 'ROM') is de methodiek in de geestelijke gezondheidszorg waarbij regelmatig metingen gedaan worden van de toestand van de cliënten met het oog op evaluatie en eventueel bijsturing van de behandeling. e.a.: Praktijkboek ROM in de ggz: Een leidraad voor gebruik en implementatie van meetinstrumenten. Utrecht: De Tijdstroom, 2011. ISBN 9789058981851 (Eds.): Van weten naar meten: ROM in de GGZ. Amsterdam: Boom Uitgeverij, 2011. ISBN 9789461056733

 Geschiedenis
Onder het motto “meten is weten” werd ROM in 2001 voor het eerst breed ingevoerd in de GGZ bij het Leids Universitair Medisch Centrum (LUMC) en Rivierduinen. (2007). Routine Outcome Monitoring: Het meten van therapie-effect in de klinische praktijk met webbased software. Maandblad Geestelijke Volksgezondheid, 62,  13-28. Sindsdien is ROM in de GGZ aan een gestage opmars begonnen, gestimuleerd door ROM projecten bij veel voorkomende psychische aandoeningen (2011). Routine outcome monitoring in the Netherlands: Practical experiences with a web‐based strategy for the assessment of treatment outcome in clinical practice. Clinical Psychology & Psychotherapy, 18, 1-12. (2009). Monitoren van behandelresultaten: betere gezondheidsuitkomsten of kortere behandelduur? Maandblad Geestelijke Volksgezondheid, 9, 1119-1121., in de verslavingszorg: Routine Outcome Monitoring in de verslavingszorg. Maandblad Geestelijke Volksgezondheid, 2009, 64, 774-784. en bij ernstige psychiatrische aandoeningen. e.a.:Routine outcome monitoring voor patiënten met ernstige psychiatrische aandoeningen; een consensusdocument, Tijdschrift voor Psychiatrie, 2010, 52, 169-179. Verschillende organisaties voor kinder- en jeugdpsychiatrie werken sinds 2008 samen aan de ontwikkeling en implementatie van ROM in de jeugd-ggz onder de naam ROMCKAP (Routine Outcome Monitoring Consortium Kinder- en Adolescenten Psychiatrie). ROMCKAP maakt sinds 1 januari 2014 deel uit van het Kenniscentrum Kinder- en Jeugdpsychiatrie.

 Naam
De Engelse benaming “Routine Outcome Monitoring” (ROM) wordt courant in het Nederlands gebruikt. Een verwante, maar iets algemenere term is Uitkomstenmanagement. Deze term wordt zowel in Nederland als Vlaanderen soms gebruikt, zij het nog niet algemeen.: Uitkomstenmanagement in de gezondheidszorg. Het opbouwen van lerende teams in zorgorganisaties. Maarsen: Elsevier, 2003. ISBN 9789035226364: Meetinstrumenten bij de behandeling in de geestelijke gezondheidszorg. Internationaal symposium 6 december 2007. Uitkomstenmanagement in de geestelijke gezondheidszorg in Vlaanderen. Deel 6. Gent: VVGG, 2008. "Routine" duidt aan dat het hier een activiteit betreft die tot de vaste routine van de instelling behoort als onderdeel van “good clinical practice”. De term "Outcome" geeft aan dat het gaat om vaststellen van de behandeluitkomst . De "M" uit ROM kan staan voor Monitoring, "Management" of Measurement. Met Monitoring wordt het voortdurend volgen van de voortgang van de individuele behandeling door middel van herhaalde metingen goed beschreven. Het doel is bijsturen van de lopende behandeling. Met Management wordt het meten en terugkoppelen van uitkomsten op geaggregeerd niveau aangeduid, voornamelijk ter bijsturing van beleid op team- of instellingsniveau.: Treatment Outcomes in Psychotherapy and Psychiatric Interventions. 1996, New York: Brunner/Mazel.: Routine outcome monitoring and learning organizations in substance abuse treatment. (Phd Thesis), 2009, University of Amsterdam, Amsterdam. Measurement kan het best gebruikt worden wanneer men alleen begin- en eindmetingen verzamelt.: ROM in de ggz. Directieve Therapie, 2011, 31, 410-415.
Anderen beschouwen de termen Monitoring, Management en Measurement min of meer als synoniemen.“Zorg voor innoveren” over ROM: Routine Outcome Monitoring: ontwikkelingen in de GGZ. Utrecht: Trimbos-instituut, 2010.
De Engelse benaming Routine Outcome Monitoring wordt voorlopig het meest gebruikt. Eigenaardig is overigens dat deze term in de Engelstalige literatuur vrij zelden wordt gebruikt.

 Doelen
Routine outcome monitoring kan voor verschillende doelen gebruikt worden:
 Evaluatie van individuele behandelingen: behandelaars krijgen gegevens over de toestand en evolutie van individuele cliënten, eventueel gekoppeld aan normgegevens. Op basis hiervan kunnen zij de behandeling staken, succesvol afsluiten of de lopende behandeling bijstellen.
 Evaluatie van behandelprogramma’s of behandelteams: de gegevens van verschillende cliënten worden samen genomen en globaal teruggekoppeld. Op basis van deze spiegelinformatie kunnen verbeterplannen opgesteld worden, niet voor individuele cliënten of lopende behandelingen, maar voor globale behandelprogramma’s of behandelteams (intern benchmarken).
 Prestatie-indicatoren: gegroepeerde gegevens kunnen gebruikt worden binnen het kwaliteitsmanagement van gezondheidsorganisaties om verantwoording af te leggen naar andere betrokken partijen zoals directie, zorgverzekeraars of de overheid (extern benchmarken).
 Onderzoek: als grote hoeveelheden gegevens verzameld zijn, kunnen deze gebruikt worden om de achtergrond van problemen en de uitkomsten van behandelingen te onderzoeken. Dit type (observationeel) onderzoek vormt een welkome aanvulling op gerandomiseerde klinische studies naar behandeleffect, omdat de externe validiteit van de resultaten beter geborgd is. (1995). The effectiveness of psychotherapy: the Consumer Reports study. American Psychologist, 30, 965-974.

 Wat wordt gemeten en hoe?
 Domeinen
Kenmerkend voor Routine Outcome Monitoring is dat verschillende aspecten betreffende de cliënt en de zorg worden gemeten en niet slechts één aspect. Vaak worden een aantal domeinen of kwadranten onderscheiden, doch ook op dit vlak worden verschillen gevonden tussen auteurs of organisaties. Enkele voorbeelden:
 Sommigen onderscheiden als domeinen de klachten van cliënten (waaronder psychiatrische symptomen, verslaving, en somatiek en het algemeen niveau van functioneren), zorgbehoeften, levenskwaliteit en tevredenheid met de zorg.
 Het Trimbos-instituut onderscheidt 4 kwadranten: klinische uitkomsten, patiëntenwaardering, functionele uitkomsten en kosten.
 Zichtbare Zorg (ZiZo), het kwaliteitsinitiatief van de Nederlandse overheid, onderscheidt drie aspecten: uitkomst van de zorg, clientperspectief (waaronder tevredenheid) en veiligheid.https://web.archive.org/web/20090415172822/http://www.zichtbarezorg.nl/page/Geestelijke-gezondheidszorg
 De Vlaamse Vereniging voor Geestelijke Gezondheid onderscheidt als kwadranten: klinische veranderingen (klachten), veranderingen in het functioneren (waarbij de sociale relaties worden gemeten), de tevredenheid over het proces (tevredenheid over de behandeling) en de tevredenheid over de therapeutische relatie.: Feedback van behandelresultaten in de hulpverlening. Signaal, 2011, 76, 4-15.

 Meetinstrumenten
Afhankelijk van de gekozen domeinen doen auteurs uiteenlopende suggesties voor het gebruik van meetinstrumenten.: Monitoring als therapeutisch instrument. Bruggen slaan tussen klinische praktijk en onderzoek. Tijdschrift Klinische Psychologie, 2010, 40, 11-24.Lijst van meetinstrumenten opgesteld door de Vereniging voor Alcohol- en andere DrugproblemenMeetinstrumenten op Psychiatrienet Omdat de ontwikkeling van Routine outcome monitoring nog volop in beweging is, zijn er nog geen definitieve aanbevelingen te doen over welke instrumenten men het beste kan gebruiken.
De CDOI-methode van Miller meet na ongeveer elke sessie de uitkomst en de therapeutische relatie met twee ultrakorte instrumenten en is een procesmaat. The heroic client: a revolutionary way to improve effectiveness through Client-Directed, Outcome Informed Therapy. Jossey-Bass, San Francisco.

 Informatisering
Routine outcome monitoring is volop in ontwikkeling. Verschillende instanties hebben reeds online-instrumenten uitgewerkt om het proces te ondersteunen op individueel cliëntenniveau. Zo werden reeds een aantal systemen gecommercialiseerd.

 ROM en benchmarken
ROM wordt ook gebruikt om benchmarking mogelijk te maken. Hiervoor bestaan verschillende systemen. In 2011 werd in Nederland Stichting Benchmark GGZ (SBG)Stichting Benchmark GGZ opgericht door de koepels van zorgverzekeraars en zorgaanbieders om benchmarken op landelijke schaal mogelijk te maken. Zorgaanbieders leveren maandelijks gegevens aan bij SBG en kunnen hun eigen "prestaties" (ROM-respons en gemiddelde uitkomst van de behandeling) vergelijken met het landelijk gemiddelde voor deelpopulaties van hun cliëntenbestand.

 Externe links
 Themanummer over ROM van het Tijdschrift voor Psychiatrie uit 2012

Psychiatrie
Psychologie
Geneeskundig onderzoek
Testen
Gezondheidszorg
Toegepaste wetenschap



Salutogenese is een begrip dat de socioloog Aaron Antonovsky (1923 – 1994) heeft voorgesteld. Daarbij gaat het om een benadering van de mens, die zich richt op factoren die gezondheid en welbevinden stimuleren in plaats van de factoren die ziekte veroorzaken en die in het middelpunt van de pathogenese staan. Het gaat bij salutogenese om de verhouding tussen gezondheid, stress en coping.

Antonovsky verwierp in zijn theorieën het traditionele medische model, dat volgens hem een tweedeling tussen ziekte en gezondheid maakt. Hij zag het verschil tussen ziekte en gezondheid als een graduele overgang.

Het woord salutogenese is afgeleid van het Latijnse "salus" (gezondheid, welbevinden) en het Griekse "genesis" (oorsprong, ontstaan).

Het begrip is in de gezondheidszorg, in het bijzonder in de bestuurlijke lagen en de preventie, overgenomen in Duitstalige en Angelsaksische landen.

Gezondheidszorg



Een medisch schoolonderzoek of screening bij de schoolgaande jeugd wordt periodiek verricht in het kader van een algemeen preventief gezondheidsbeleid.

 Nederland
Vroeger werden de leerlingen om de twee jaar medisch onderzocht. Het aantal onderzoeken wordt verminderd, omdat men nog weinig "nieuwe" pathologieën vindt bij een vijfde of zesde onderzoek. Het accent verschuift naar preventieve gezondheidsvoorlichting, veiligheid en hygiëne op school.

 Vlaanderen
In Vlaanderen worden deze onderzoeken uitgevoerd door arts van een Centrum voor Leerlingenbegeleiding (CLB). Ook hier is de frequentie van onderzoeken verlaagd, vooral sedert de vroegere centra voor "Medisch Schooltoezicht" (MST's), die afhingen van het ministerie van volksgezondheid door fusie (in 1999) met de PMS-centra (afhangend van het ministerie van onderwijs) omgevormd werden tot de CLB's. De onderzoeken zijn voor de leerlingen verplicht en concentreren zich vooral op het volgen van de lichamelijke ontwikkeling (groeicurve, skeletafwijkingen, puberale ontwikkeling e.d.). In het kleuteronderwijs wordt daarnaast extra aandacht besteed aan het sensorisch onderzoek (zicht, gehoor) en de motorische en taalontwikkeling. Deze preventieve onderzoeken bouwen voort op de screenings door Kind en Gezin in de voorschoolse periode.

Gezondheidszorg
Basisonderwijs in Nederland
Basisonderwijs in Vlaanderen
Secundair onderwijs
Voortgezet onderwijs in Nederland



SNOMED CT is een medische standaard voor het documenteren en coderen van medische gegevens. SNOMED CT bestaat uit een verzameling medische termen die zijn gecodeerd om door een computer verwerkt te worden. Het omvat gebieden als ziektes, symptomen, verrichtingen, behandelingen, apparatuur en medicatie. Het doel van SNOMED CT is het op een consistente manier indexeren, opslaan, ontvangen en verzamelen van medische data, ongeacht specialisme of zorglocatie. Tevens helpt het de inhoud van medische dossiers te organiseren waardoor de variatie in de manieren om gegevens vast te leggen, te coderen en te gebruiken voor zorg en onderzoek wordt beperkt.

SNOMED CT ondersteunt consistente informatie-uitwisseling en is de basis voor een semantisch interoperabel elektronisch medisch dossier. Het kan gebruikt worden om medische gegevens vast te leggen in patiëntendossiers en ondersteunt toepassingen zoals beslissingsondersteuning, koppeling met klinische zorgpaden en kennisbronnen en gedeelde behandelplannen.

SNOMED CT wordt beheerd door SNOMED International (Voorheen IHTSDO genoemd), gevestigd in Londen. SNOMED CT is in 2017 onder andere beschikbaar in het Amerikaans Engels, Brits Engels en Spaans, Deens en Zweeds. Er lopen momenteel een aantal projecten waarin Nederlandse vertalingen worden toegevoegd, onder andere voor begrippen uit de orthopedie, pathologie, diagnoses voor ziekenhuizen en verpleegkundige problemen.

 Gebruik
Met SNOMED CT kunnen medische gegevens worden vastgelegd in een elektronisch patiëntendossier op een detailniveau zoals nodig voor zorgverleners. Verder kunnen zorgverleners via SNOMED CT medische gegevens delen zodat het meermaals opvragen van de medische geschiedenis van een patiënt niet meer nodig is. Informatie kan worden vastgelegd door verschillende personen op verschillende locaties en vervolgens gecombineerd worden. Het gebruik van een gestandaardiseerde terminologie verlaagt de kans op een verschil in interpretatie van gegevens, en de eventuele fouten die daaruit voortkomen. Daarnaast vereenvoudigt gestandaardiseerde informatie data-analyse, het doen van onderzoek en de ontwikkeling van toekomstige medische richtlijnen. Een gestandaardiseerde klinische terminologie geeft de zorgaanbieder ook de mogelijkheid om patiënten te identificeren op basis van specifieke gecodeerde informatie en om de screening, behandeling en het volgen van patiënten efficiënter te organiseren.

 Toegang tot SNOMED CT
SNOMED CT wordt onderhouden en verspreid door SNOMED International, een internationale non-profitorganisatie voor het ontwikkelen van terminologiestandaarden. Het gebruik van SNOMED CT in productiesystemen vereist een licentie. Er zijn twee licentiemodellen. Aan de ene kant kan SNOMED CT worden verkregen via landdeelname aan SNOMED International (tegen betaling op basis van bruto nationaal product). Daarnaast kan SNOMED CT gebruikt worden via  een bedrijfslicentie (afhankelijk van het aantal eindgebruikers). Ontwikkelingslanden kunnen SNOMED CT gratis gebruiken.
Voor medisch informatiekundig wetenschappelijk onderzoek, voor demonstraties of testdoeleinden kunnen de SNOMED CT-bronbestanden gratis worden gedownload en gebruikt.
De originele SNOMED CT-bronbestanden zijn beschikbaar voor geregistreerde gebruikers welke een overeenkomst hebben getekend op het Member Licensing and Distribution Service (MLDS) portaal.
Er zijn verschillende online- en offline-browsers beschikbaar.

 Structuur
SNOMED CT bevat meer dan 311.000 unieke concepten. Deze concepten zijn numerieke codes die staan voor medische termen. Deze zijn georganiseerd in taxonomische hiërarchieën, van algemeen naar meer specifiek. Dit biedt de mogelijkheid gedetailleerde medische data vast te leggen en deze op een later moment in te zien, te combineren of te onderzoeken.
De verschillende concepten zijn verbonden aan medische termen of zinsneden, omschrijvingen genoemd. Deze omschrijvingen zijn een fully specified name, een voorkeursterm (preferred term) of een synoniem. Elk concept heeft een enkele, unieke fully specified name. Daarnaast kan een concept een voorkeursterm hebben, die is gekozen door een groep medici als zijnde de meest gebruikelijke manier om de betekenis van een concept te beschrijven. Ten slotte kan een concept één of meerdere synoniemen hebben.

Verder zijn er ongeveer 1.360.000 semantische relaties tussen de verschillende concepten. Deze relaties vormen formele definities en beschrijven verschillende eigenschappen van het concept waaraan ze verbonden zijn.SNOMED CT Documentatie is vrij beschikbaar op http://www.snomed.org/doc

 Groepen van begrippen
SNOMED CT bevat de volgende groepen van begrippen:
  Lichaamsstructuur     Waarneembare entiteit     Gegevensobject -Morfologisch afwijkende anatomische structuur     Organisme     Situatie met expliciete context  Medische bevinding     Geneesmiddel     Sociale factoren -Bevinding     Fysieke kracht     Speciaal concept -Aandoening     Fysiek object     Monster voor analyse/onderzoek Omgeving of geografische locatie     Medische verrichting     Beoordelingsschalen Gebeurtenis     Kwalificatiewaarde     Substantie
Tabel 1 SNOMED CT Groepen van begrippen

 Formeel model
thumb|300px|Afbeelding 1: Een "is-een"-relatie – Hiërarchie en primitief concept
thumb|300px|Afbeelding 2: Een "is-een"-relatie – Hiërarchie en Volledig gedefinieerd concept
SNOMED CT-concepten worden met elkaar verbonden door semantische relaties van een klein aantal relatietypes (koppelingsconcepten genoemd). De "is een"-relatie vormt de taxonomische ruggengraat van het systeem. De andere relaties worden gebruikt in formele axioma's die de betekenis van concepten verfijnen. Voorbeelden van dergelijke relaties zijn "is gelokaliseerd in" en "is onderdeel van".

Op deze manier vormt SNOMED CT een meertalige thesaurus met een ontologische basis. Thesaurusachtige functies zijn concept-term-relaties als de synoniembeschrijvingen "Acute coryza", "Acute nasal catarrh", "Acute rhinitis", "Common cold" (naast het Spaanse "resfrío común" en "rinitis infecciosa") voor concept 82272006.
Ontologisch gezien is SNOMED-CT een hiërarchie van klassen (met in tegenstelling tot typisch statistische classificaties zoals ICD een overlap in klassen). Dit betekent dat het SNOMED CT-concept 82272006 de klasse definieert van alle individuele ziekte-instantiaties welke voldoen aan de criteria voor verkoudheid (dat wil zeggen dat een patiënt waarvoor neusverkoudheid is vastgelegd en een andere patiënt waarvoor Acute coyza is vastgelegd beiden als instantiaties van het type "common cold" worden  beschouwd). De superklasse-relatie ("is-een"-relatie) verbindt klassen in termen van inclusie van haar leden. Dat wil zeggen: alle individuele "verkoudheids-beelden" worden meegenomen in de superklasse van Verkoudheid, zoals Virale Infectie van de Bovensteluchtwegen (zie afbeelding 1).

Per definitie zijn de voorwaarden voor het behoren tot een klasse in SNOMED CT (impliciet) gebaseerd op de semantiek van Description Logic (DL) . Dat wil zeggen, Verkoudheid heeft de beperking "veroorzaker - Virus", wat overeenkomt met de eerste-orde uitdrukking:

forall x: instance-of (x, Common cold) → exists y: instance-of (y, Virus) and causative-agent (y, x)

of, de intuïtievere DL-uitdrukking:

Common cold subClassOf causative-agent' some VirusIn afbeelding 1 is de conceptbeschrijving “primitief”, dat wil zeggen dat criteria zijn gegeven waar iedere instantiatie aan moet voldoen, zonder dat deze criteria voldoende zijn om een ziekte te classificeren als een instantiatie van Verkoudheid.

Als tegenhanger geeft afbeelding 2 een volledig beschreven ("fully defined") concept, welke in DL als volgt wordt weergegeven:Viral upper respiratory tract infection equivalentToUpper respiratory infection and Viral respiratory infection and
Causative-agent some Virus and
Finding-site some Upper respiratory tract structure and
Pathological-process some Infectious process''

Dit betekent dat ieder individueel ziektebeeld dat voldoet aan alle gedefinieerde criteria, geclassificeerd kan worden als een instantiatie van Virale Infectie van de Bovenste luchtwegen.

 Post-coördinatie
SNOMED CT heeft een syntaxis die postcoördinatie door gebruikers toestaat, zoals een ernstige verbranding van de hand:

 284196006 | burn of skin | :
   246112005 | severity | = 24484000 | severe |,
   363698007 | finding site | = 321472003 | structure of dermatoglyphic patterns of palm |,
   246075003 | causative agent | = 47448006 | hot water |

Hoewel browsers als CliniClue deze syntaxis ondersteunen, wordt postcoördinatie bijna niet toegepast in het medische proces, omdat het te complex blijkt voor de gebruiker en niet voldoende wordt ondersteund door codeer-toepassingen. DL-specifieke syntaxis, bijvoorbeeld de Manchester Syntax, zoals deze is ontwikkeld bij de Semantic Web-gemeenschap zou intuïtiever moeten zijn, maar alsnog is semantische verduidelijking nodig voor SNOMED CT-specifieke syntaxiselementen zoals de Role Group.

 Bekende tekortkomingen en migratie strategieën
Voorgaande SNOMED-versies hadden een structuur georganiseerd volgens semantische assen. Dit zorgde ervoor dat complexe situaties moesten worden gecodeerd met behulp van een samenstelling van verschillende SNOMED-codes (postcoördinatie). Deze aanpak had twee belangrijke tekortkomingen. Ten eerste was de noodzaak van post-coördinatie niet erg gebruikersvriendelijk, wat heeft bijgedragen aan de vrij lage adoptie van de eerste SNOMED-versies. Ten tweede was uniforme codering moeilijk te realiseren. Bijvoorbeeld: "Acute appendicitis" kon op drie manieren gepost-coördineerd worden zonder de mogelijkheid om de semantische gelijkheid van deze codes te controleren.

SNOMED RT ving dit probleem op door middel van de introductie van DL-formules. Met de toevoeging van CTV3 werd een groot aantal concepten opnieuw gedefinieerd met behulp van formele uitdrukkingen. Echter, het samengaan met CTV3, een historisch gegroeide terminologie met vele gebruikersvriendelijke beschrijvingen, bracht enkele problemen met zich mee die nog steeds doorwerken in SNOMED CT. Naast een verwarrend taxonomisch web met veel hiërarchische niveaus en een hoge mate van meervoudige-overerving (er zijn bijvoorbeeld 36 taxonomische voorouders voor Acute appendicitis), hebben vele ambigue, context-afhankelijke concepten een plaats in SNOMED CT gekregen. Pre-coördinatie was in sommige gevallen in extreme mate doorgevoerd: zo zijn er bijvoorbeeld 350 verschillende concepten voor verbrandingen op het hoofd.

Een ander probleem van SNOMED CT  is de zogenaamde epistemic intrusionIngenerf J, Linder R. Assessing applicability of ontological principles to different types of biomedical vocabularies. Methods of Information in Medicine 2009;48(5):459-467. Epub 2009 May 15. In principe zou de taak van terminologie (en zelfs een ontologie) moeten worden beperkt tot het context-vrij aanbieden van de betekenis van termen of klassen. Het in context brengen van deze te representeren eenheden, is in het ideale geval de taak van een informatiemodelRector A. (2008) Barriers, approaches and research priorities for integrating biomedical ontologies. Semantic Health Deliverable 6.1 https://web.archive.org/web/20120413034920/http://www.semantichealth.org/DELIVERABLES/SemanticHEALTH_D6_1.pdf. Menselijke taal is niet eenduidig, omdat wij gebruikmaken van syntactisch gelijke uitdrukkingen om typen te benoemen die in categorie (soort) verschillen, bijvoorbeeld "ectopic pregnancy" en "suspected pregnancy". De eerste term verwijst naar een daadwerkelijke zwangerschap, de tweede naar een stukje (onzekere) informatie. In SNOMED CT zijn de meeste (maar niet alle) van deze context-afhankelijke concepten bij elkaar gebracht in het hoofdstuk "Situation with explicit context". Een belangrijke reden waarom dergelijke concepten niet kunnen worden vermeden is het feit dat SNOMED CT, in veel gevallen, de functionaliteit van informatiemodellen overneemt omdat deze functionaliteit niet bestaat in huidige implementaties.

Met de oprichting van de IHTSDO kwam SNOMED CT beschikbaar voor een groter publiek. Vanaf het begin stond de IHTSDO open voor (ook academische) kritiek. Gedurende de laatste jaren is er een aanzienlijke vooruitgang geboekt ten aanzien van de kwaliteitsborging en beschikbare toepassingen. De behoefte aan meer ontologische onderbouwing werd geleidelijk geaccepteerd, evenals een beter begrip van de Description Logic semantiek. Er is prioriteit gegeven aan het opnieuw ontwerpen van observaties, ziektebeelden, bevindingen, stoffen, organismes, enzovoort.

Er zijn richtlijnen voor vertaling, voor het opvragen van inhoud en voor de inclusie van geprecoördineerde inhoud uitgewerkt. Er zijn nog steeds tekortkomingen met betrekking tot de "ontologische commitment" van SNOMED CT. Een voorbeeld is de verduidelijking over welke entiteit een instantiatie is van een gegeven SNOMED CT-concept. Dezelfde term kan worden geïnterpreteerd als een ziektebeeld of als een patiënt met een ziektebeeld. Een ander voorbeeld: de term "tumor" kan een proces aanduiden of een deel van een weefsel en "allergie" kan wijzen op een allergische reactie of juist op een allergische aanleg.

Het toegenomen gebruik van SNOMED CT in de gezondheidszorg over de gehele wereld zorgt voor een meer betrokken gemeenschap. Dit heeft geleid tot een toename van de middelen voor het opnemen van SNOMED CT-termen alsmede een toename in samenwerkingsverbanden om SNOMED CT uit te werken tot een robuuste industriële standaard. Dit leidt tot een toename van het aantal softwaretoepassingen en de ontwikkeling van materialen die bijdragen aan implementatie van SNOMED CT.Schulz S, Suntisrivaraporn B, Baader F, Boeker M. SNOMED reaching its adolescence: ontologists' and logicians' health check. International Journal of Medical Informatics. 2009 Apr;78 Suppl 1:S86-94. Epub 2008 Sep 12.

 Relaties met andere standaarden
SNOMED International werkt samen met wereldwijde organisaties zoals de Wereldgezondheidsorganisatie (ICD-10Preview release beschikbaar van de conversie van SNOMED CT naar de ICD-10 op http://www.who.int/classifications/icd/snomedCTToICD10Maps/en/index.html), HL7, OpenEHR, World Organization of Family Doctors (WONCA), NANDA International, Regenstrief (LOINC), IUPAC (chemical science), DICOM, GMDN (medical devices) en Orphanet voor wereldwijde harmonisatie van standaarden op het gebied van terminologie, classificaties en codestelsels.

 Externe links
 Nictiz SNOMED CT pagina
 SNOMED CT Nationaal Release Center
 Member Licensing and Distribution Service (MLDS)
 SNOMED CT Terminologie browser
 SNOMED International

Gezondheidszorg
ICT-standaard in de zorg



Een Sport Medisch Adviescentrum (SMA) is een instelling die advies en begeleiding geeft aan mensen die (weer) willen sporten of die problemen ervaren bij het sporten. Hiertoe vinden zowel blessureconsulten als sportmedische onderzoeken (sportkeuringen) plaats. Voor sommige sporten heeft het sportmedisch onderzoek een verplicht karakter, zoals bij zweefvliegen, duiken, auto- en motorsport. Veelal wordt een sportmedisch onderzoek ook verricht uit algeheel preventief oogpunt.
Dit kan zijn voor professionele of beroepssporters, recreatieve sporters of voor mensen die om gezondheidsredenen meer moeten bewegen of sporten, zoals chronisch zieke mensen.

Bij een SMA werken vooral gespecialiseerde sportartsen, die hiertoe een vierjarige opleiding hebben gehad. Verder kunnen cardiologen, orthopeden, longartsen, fysiotherapeuten en diëtisten aan een SMA verbonden zijn. Een SMA is vaak verbonden aan of in de nabijheid van een ziekenhuis te vinden.

Sport Medisch Adviescentra zijn te vinden in vrijwel alle provincies in Nederland en in België.
In Nederland zijn de sportmedisch adviescentra verenigd in de Federatie van Sportmedische Instellingen (FSMI).

Nederland
Drenthe
Assen
Emmen
Meppel

Flevoland
Almere

Friesland
Drachten
Heerenveen
Leeuwarden
Sneek

Gelderland
Arnhem
Ede SMC Gelderse Vallei
Nijmegen
Nunspeet
Papendal

Groningen
Delfzijl
Groningen (stad)
Veendam

Limburg
Maastricht
Roermond
Sittard
Venray

Noord-Brabant
Bergen op Zoom
Breda
Eindhoven
Helmond
's-Hertogenbosch
Ravenstein
Tilburg
Veghel

Noord-Holland
Alkmaar
Amsterdam
Haarlem
Hilversum
Hoorn
Zaandam

Overijssel
Almelo
Deventer
Enschede
Hengelo
Zwolle

Utrecht
Amersfoort
Baarn
Utrecht
Woerden
Woudenberg
Zeist

Zeeland
Middelburg
Terneuzen

Zuid-Holland
Gouda
Gorinchem
Leiden
Rotterdam
Vlaardingen

België
Vlaams-Brabant
Leuven
Vilvoorde

Externe link
Overzicht locaties in Nederland

Gezondheidszorg
Nederlandse sportorganisatie
Belgische sportorganisatie



Een sportarts is een medisch specialist die zich heeft gespecialiseerd in het diagnosticeren en behandelen van sportblessures en het beoordelen van de belastbaarheid van sporters in relatie tot de belasting van hun sport.

Sportartsen werken vaak op een Sport Medisch Adviescentrum of een Sportgeneeskundige Afdeling in een ziekenhuis. Ook zijn er sportartsen werkzaam voor sportbonden en -clubs.
De opleiding tot sportarts duurt 4 jaar en omvat onder andere stages cardiologie en orthopedie.

Het specialisme sportgeneeskunde is per 1 juli 2014 een wettelijk erkend specialisme binnen het CGS (College voor Geneeskundig Specialismen) van de KNMG met een apart ingesteld register voor sportartsen. Vanaf 1 januari 2016 moet de vergoeding voor sportgeneeskundige verrichtingen conform die van de andere specialsmen geregeld zijn. Veelal worden de kosten van het bezoek aan de sportarts nu nog vergoed vanuit de aanvullende zorgverzekeringspakketten.

Gezondheidszorg
Medisch specialist
Sportberoep



Telezorg (Engels: Telecare, het Griekse tele betekent afstand) of "zorg op afstand" is een term voor het aanbieden van zorg voor de oude mensen en mensen in fysiek minder goede staat zodat ze zelfstandig in hun eigen huis kunnen blijven wonen waarbij geen direct contact is met zorgverlener.Christine Milligana Celia Roberts and Maggie Mort (2010) Telecare and older people: Who cares where? Social Science & Medicine Volume 72, Issue 3,  Pages 347-354 Volgens het NIVEL (Nederlands instituut voor onderzoek van de gezondheidszorg) is telezorg: "Alle zorg waarbij een zorgverlener niet fysiek aanwezig is".http://www.nivel.nl/pdf/Rapport-Monitor-Zorg-op-afstand.pdf Telezorg is een onderdeel van eHealth en verschillend van telegeneeskunde, telezorg verwijst naar het idee om mensen onafhankelijk in hun eigen huis te laten blijven wonen door ondersteunende technologieën voor het individu of hun verzorgersS. Stowea S. Harding (2010) Telecare, telehealth and telemedicine European Geriatric Medicine Volume 1, Issue 3, Pages 193-219. Onderdelen of onderliggende concepten van telezorg zijn: Telemonitoring, Teleconsultatie en Telecoaching. Het gebruik van sensoren kan deel uitmaken van een pakket dat ondersteuning biedt voor mensen met ziekten zoals dementie, of voor mensen met het gevaar van vallen. Het is belangrijk op te merken dat 'telezorg' niet alleen een waarschuwing is voor als iemand afdwaalt van huis, maar dat het ook een preventieve maatregel is waardoor mensen worden terug gebracht in de maatschappij en daar kunnen blijven door middel van regelmatige communicatie.

 Directe zorg
De meeste telezorg vermindert schade door te reageren op ongewenste gebeurtenissen en het snel uitgeven van een help signaal.
In zijn eenvoudigste vorm kan telezorg verwijzen naar een vaste of mobiele telefoon met een verbinding naar een meldkamer zodat de gebruiker alarm kan slaan. Technologisch meer geavanceerde systemen maken gebruik van sensoren, waarbij een hele range van potentiële risico's kunnen worden gecontroleerd. Dit kan het gevaar van vallen omvatten, evenals veranderingen in het milieu in de woning, zoals overstromingen en brand-en gaslekken. Mantelzorgers van mensen met dementie kunnen worden gewaarschuwd indien de persoon het huis verlaat of een ander afgebakend gebied. Wanneer de sensor geactiveerd wordt, stuurt deze een radiosignaal naar een centrale eenheid in de woning van de gebruiker, die vervolgens automatisch doorschakelt naar een 24-uurs bewakingscentrum waar getrainde operatoren de gepaste maatregelen kunnen nemen. Dit zou bijvoorbeeld kunnen zijn dat er contact opgenomen wordt met de lokale sleutelhouder, arts of andere hulpdiensten.

 Preventie
Sommige telezorgfuncties, zoals verhogen van de veiligheid en leefstijlobservatie hebben een preventieve functie zodat een verslechtering van het welzijn van de telezorggebruiker in een vroeg stadium geconstateerd kan worden. Telezorg omvat ook standalone telezorg wat geen signaal afgeeft naar een centraal centrum maar dit ondersteunt mantelzorgers door het geven van lokale (binnen huis) informatie in het huis van een persoon om te laten weten de persoon aandacht nodig heeft van de mantelzorger.

 Ontwikkeling telezorg apparaten
Telezorg diensten en producten zijn ontworpen met toenemende mogelijkheden, ze kunnen worden beschreven in de volgende categorieën:

Eerste generatie apparaten:
De eerste generatie apparaten zijn de eenvoudigste vormen van telezorg en omvatten een alarmknop die door de gebruiker geactiveerd kan worden. Dit kan een draagbaar apparaat zijn die de gebruiker om heeft zoals een hanger of een trekkoord in huis waarmee alarm geslagen kan worden. Eenmaal geactiveerd, communiceert de sensor een potentiële noodsituatie draadloos door naar een ontvanger in het huis (telefoon) via radiosignalen. De telefoon neemt automatisch contact op een call center of door de gebruiker aangewezen eerste contact

Tweede generatie apparaten:
De tweede generatie telecare systemen maken gebruik van een breder scala van sensoren die specifieke gevaren opsporen en vereisen niet dat de gebruiker ze activeert. Het call center is onmiddellijk op de hoogte van de locatie en het type van detector die heeft gealarmeerd en werkt door middel van een antwoord-protocol. Dit kan inhouden dat de gebruiker gebeld wordt om een vals alarm uit te sluiten of het bellen van een familielid of een andere passende hulpdiensten, zoals een ambulance of brand brigade. De waarschuwing kan ook doorgegeven worden aan de gebruiker binnen de woning door middel van een akoestisch alarm, knipperende lichten en zelfs vibrerende kussens kunnen de gebruiker wekken uit zijn slaap. Deze apparaten kunnen ook reageren op een signalering met de juiste correctieve actie en kunnen worden beschouwd als reactief in plaats van alleen preventief.

Derde generatie apparaten:
Derde generatie telecare systemen hebben nog meer complexe mogelijkheden zoals de meting, verzameling en analyse van gegevens in de woning van de gebruiker, die worden aangemerkt als "lifestyle monitoring" of leefstijlobservatie. De gegevens worden verstuurd naar een internet-portal die kan worden benaderd door de gebruiker, zijn of haar familieleden, mantelzorgers en professionals zodat ze een oogje in het zeil kunnen houden. Gegevens worden continu verzameld maar zijn soms niet direct beschikbaar om te bekijken: sommige systemen uploaden informatie tijdens een bepaalde periode van de dag. Sensoren kunnen worden gebruikt om de activiteiten bij te houden die zijn uitgevoerd door de gebruiker en kunnen daardoor zekerheid van hun welzijn te bieden. Ze kunnen beschouwd worden als preventief omdat ze in een vroeg stadium problemen kunnen opsporen en daardoor gevaar kunnen voorkomen

 Telezorg in Nederland
In Nederland zijn veel kleine projecten in ontwikkeling met als doel ouderen en zorgbehoevenden langer thuis te kunnen laten wonen. Deze projecten ziet men vaak in laag bevolkte regio's waar de sociale voorzieningen zijn weg getrokken. Om het voor ouderen mogelijk te maken om thuis te blijven wonen worden zij weer in contact gebracht met deze sociale voorzieningen door middel van ICT. Daarnaast vinden deze initiatieven ook plaats in verzorgingstehuizen om de mensen die daar verblijven te monitoren. Valsensoren zorgen ervoor dat personeel snel hulp kan bieden wanneer oudere mensen zijn gevallen en niet meer zelf op kunnen staan.

 Toekomst
Technologische vooruitgang leidt tot mogelijkheid van de bevordering van onafhankelijkheid en voor het verstrekken van zorg vanuit een sector met maatschappelijk initiatief. Een nieuwe mogelijkheid is het gebruik van navigatie / positionering systemen, zoals GPS voor mensen met dementie of andere cognitieve stoornissen.

Gezondheidszorg
Geneeskunde



miniatuur|Ziekenlift rond 1850
Een tillift is een mechanisch hulpmiddel dat gebruikt wordt in de zorg om fysiek gehandicapte mensen te verplaatsen. Tilliften worden tegenwoordig veelal elektrisch bediend. Ze zijn bedoeld om fysieke overbelasting bij verzorgenden tegen te gaan. De tilapparatuur wordt verdeeld in drie types; actieve, passieve en plafondliften. Deze tilliften worden vooral gebruikt in de thuiszorg, ziekenhuizen, revalidatiecentra en verzorgingstehuizen, maar ze kunnen ook bij gehandicapten thuis worden aangelegd. Er zijn twee systemen; verrijdbare of aan het plafond gemonteerde liften. Bij het aanbrengen van een plafondlift thuis zijn vaak bouwtechnische aanpassingen noodzakelijk.

 Actieve Tilliften
De actieve worden ook wel staliften genoemd. Bij het gebruik van deze tilliften dient de persoon over voldoende veilige sta-functie te beschikken om gebruik te maken van deze actieve tillift. De tilband- of tilsling of tilvest wordt achter de rug om geplaatst en vast gekoppeld aan de tilarm van deze actieve tillift. Middels het electrische hefmechanisme wordt de persoon naar sta-functie gebracht (of vice versa).

 Passieve Tilliften
De liften waarmee mensen volledig worden opgetild worden ook wel passieve tilliften genoemd. Het tillen worden passieve tilbanden- ofwel tilslings gebruikt. Ze zijn er in verschillende uitvoeringen en bestaan meestal uit geweven kunststof- of bamboestof. Er in vele soorten; de longstayband wordt gebruikt wanneer er overdag op gezeten wordt terwijl shortstaybanden alleen voor verplaatsingen bedoeld zijn. Daarnaast zijn er specifieke toiletbanden, badbanden, verblijfsbanden, comfortbanden en tilbanden die op maat zijn gemaakt. Het aanmeten van een tilband is specialistisch werk. Voor de bevestiging zijn er speciale veilige clips- of lussen die niet uit eigen beweging van de tillift kunnen los komen, ze voorkomen valincidenten.

Personen die over voldoende spiertonus beschikken kunnen een tillift zelfstandig of met minimale tussenkomst van een verzorger gebruiken door een tilbeugel te gebruiken. Deze laat zelfstandige verplaatsingen toe van de rolstoel naar het toilet, het bed, het bad, de zetel, enzovoort.

Het voornaamste doel van de tilliften is preventie van fysieke overbelasting en blessures bij verzorgenden. Daarnaast worden verplaatsingen door middel van een tillift als waardiger beschouwd dan verplaatsen met behulp van spierkracht.

Gezondheidszorg



Tovertafel is een zorginnovatie die in 2015 op de markt werd gebracht door het Nederlandse medtech bedrijf Active Cues. De Tovertafel is ontwikkeld voor mensen met een cognitieve uitdaging. Er is een variant voor diverse doelgroepen, waaronder mensen met dementie, mensen met een verstandelijke beperking en kinderen met een ontwikkelingsachterstand. De Tovertafel is een voorbeeld van Nederlands design. De Tovertafel is een kastje dat aan het plafond wordt gehangen boven een tafel. In het kastje zitten onder andere een hoge kwaliteit beamer, infraroodsensoren, een luidspreker en een processor waarmee interactieve spellen op tafel worden geprojecteerd. De Tovertafel is ontwikkeld voor gebruik in zorginstellingen, (dag)opvang en scholen.
 Ontstaan
Het gedachtegoed achter de Tovertafel is in 2009 ontstaan vanuit het promotieonderzoek van Hester Le Riche. Le Riche startte haar onderzoek aan de faculteit Industrieel Ontwerpen (IO) van de Technische Universiteit Delft. Uiteindelijke leidde dit onderzoek, waarin zij onderzocht hoe ze mensen in de midden- tot late fase van dementie kon activeren en apathie kon doorbreken, tot een prototype van de Tovertafel. De Tovertafel verscheen als product op de markt in 2015. In datzelfde jaar richtte Le Riche ook het bedrijf achter de Tovertafel op, genaamd Active Cues.

 Active Cues
Het bedrijf achter de Tovertafel is gevestigd in Utrecht. De missie van Active Cues is om dagelijks wereldwijd 10 miljoen geluksmomenten te creëren in 2025.

 Doelgroepen
De Tovertafel is een zorginnovatie die mensen met een cognitieve uitdaging met elkaar en met hun omgeving verbindt en beweging stimuleert. De spellen zijn specifiek voor de diverse doelgroepen ontwikkeld en kunnen zowel zelfstandig als onder begeleiding worden gespeeld. De Tovertafel is er voor drie verschillende groepen:

Tovertafel Original

Voor mensen met dementie. Dit model van de Tovertafel heeft als doel om apathie binnen deze doelgroep te doorbreken.

Tovertafel UP

Voor mensen met een verstandelijke beperking. De Tovertafel UP is bedoeld om mensen met een verstandelijke beperking op hun eigen niveau te laten spelen.

Tovertafel Sprout

Voor kinderen met een ontwikkelingsachterstand.

 Awards
Winnaar Dutch Game Awards: Best Serious Game
Winnaar Boer & Croon Management: Co-generation award
Winnaar New Venture ‘15
Winnaar PwC Social Impact Lab: scale-up
Winnaar EIT Digital Challenge 2018
Finalist EY Entrepreneur Of The Year ‘18

 Internationaal
In de volgende landen wordt er actief met de Tovertafel gespeeld: Nederland, België, Engeland, Duitsland, Frankrijk, Zweden, Denemarken, Noorwegen.

 Externe link



Computerspel uit 2015
Gamescanon (Nederland)
Gezondheidszorg



Verzorgende is in Vlaanderen een functie in de ambulante zorgsector.

 Vlaamse thuiszorg
Een verzorgende verleent thuiszorg aan de cliënt, hij of zij staat in voor de algemene dagelijkse levensverrichtingen (ADL) indien de zelfzorg tekortschiet:
 Fysieke verzorging : dagelijks en wekelijks toilet, hulp bij aan- en uitkleden, hulp bij toiletgang, baby- en kinderverzoring, haar-, baard-, voet en nagelverzorging, zorg aan zintuigen: oren en ogen. Ook klaarzetten en of observatie medicatietrouwheid, specifieke zorgen zoals hulp bij mobiliteit, observeren en rapporteren.
 Algemene huishouding: huishoudelijke verzorging zoals het voorbereiden en koken van (dieet)maaltijden, verzorging van de kledij, zoals wassen, strijk, verstelwerk. Dagelijkse zorg zoals opruimen, bedden opmaken en verschonen, beperkt onderhoud van de bewoonde ruimtes en het doen van boodschappen, al of niet samen met de cliënt.
 Algemene ondersteunende taken: verplaatsingen met de wagen, opvang en ondersteuning van gezinsleden, opvoedingsondersteuning van de kinderen, informatie geven over hulpmiddelen en voorzieningen, hulp bij gezinsadministratie, structuur brengen in de organisatie van het algemeen dagelijks leven, psychosociale ondersteuning ...

Bij problemen rapporteert de verzorgende naar de eigen dienst, een verpleegkundige of huisarts. De zorg die de verzorgende biedt is geen standaardpakket maar individueel aangepast aan de zorgvraag.

 Nederland
In Nederland wordt de term verzorgende individuele gezondheidszorg gebruikt voor zorgpersoneel met een MBO-opleiding (niveau 3).

 Zie ook
 Ziekenverzorgende, een oude benaming voor wat nu in Nederland verzorgende individuele gezondheidszorg (VIG) heet
 Verpleegkundige
 Zorgkundige
 Verzorger

 Bron
 Corporate brochure familiehulp van de vzw Familiehulp binnen de christelijke werknemersorganisatie (ACW) in België.

Zorg in België
Gezondheidszorg



Een voedingsdeskundige (ook wel voedseldeskundige of nutritionist genoemd) is iemand die een wetenschappelijk onderzoek doet op het gebied van voeding en/of mensen raadgeeft wat voor hen specifiek het beste is om te eten. Het vakgebied heet voedingsleer. Bekende Nederlandse voedingsdeskundigen zijn emeritus hoogleraar voedingsleer Martijn Katan en hoogleraar voeding en gezondheid Jaap Seidell.

Sommige ziekenhuizen hebben voedingsdeskundigen in dienst om de patiënten van gericht advies te voorzien. Dit kan sterk afwijken van de adviezen van het Voedingscentrum dat gericht is op de gehele (gezonde) bevolking.

 Zie ook
 Voedingsleer
 Diëtist
 Gewichtsconsulent

Gezondheidszorg
Dieet
Medisch beroep



Een wijkgezondheidscentrum is een organisatievorm voor multidisciplinaire gezondheidszorg, waaronder huisartsgeneeskunde. In Vlaanderen zijn er anno 2013 30, waarvan 23 aangesloten bij het VWGC (de Vereniging van Wijkgezondheidscentra), en hebben ruim 60000 mensen een wijkgezondheidscentrum als huisarts.Anno 2013 23 aangesloten bij het VWGC In Franstalig België zijn er 95 wijkgezondheidscentra (maison médicale)https://www.maisonmedicale.org/, met samen 250.000 ingeschrevenen.Gegevens over de centra in België

Kenmerken
Een van de kenmerken is dat de patiënten geen remgeld betalen, omdat alles via een bijdrage van de ziekenfondsen wordt bekostigd. Een belangrijk voordeel is dat de arts onafhankelijker kan voorschrijven en niet onder druk staat om zijn geld te krijgen. Een nadeel is dat zo lang de patiënt aangesloten is hij geen tegemoetkoming meer krijgt bij andere huisartsen. Dit heeft dan weer als voordeel dat de patiënt niet meer aan "huisarts-hopping" kan doen en meerdere artsen kan bezoeken om te krijgen wat hij wil.

Wijkgezondheidscentra dienen te voldoen aan de volgende 11 criteria:Criteria van een wijkgezondheidscentrum

 Multidisciplinaire samenwerking in het centrum. (huisarts, verpleegkundige en andere aan te vullen opdrachten zoals  gezondheidspromotie, kinesitherapie, tandheelkunde.
 Gericht op de gemeenschap en actief op beleidsniveau in hun werkingsgebied.
 Territoriale werking, waardoor ze patiënten aanvaarden die binnen een bepaald gebied woonachtig zijn.
 Structurele samenwerkingsverbanden met partners binnen het werkingsgebied.
 Ziektepreventie en gezondheidsbevordering, om de zelfredzaamheid van de  patiënten en wijkbewoners te bevorderen.
 Integrale zorgverlening, zodat niet enkel de medische kant bekeken wordt maar ook de sociale en psychische kant.
 Toegankelijkheid: de centra streven naar het wegwerken van drempels, zodat alle lagen van de bevolking binnen het werkingsgebied toegang hebben tot gezondheidszorg.
 Continuïteit: van de patiënt wordt een multidisciplinair dossier aangelegd met medische, paramedische en maatschappelijke informatie. De centra zijn minstens 10 uur per dag bereikbaar.
 Kwaliteit: de centra streven naar een betere organisatie en betere zorgverlening.
 Organisatievorm: wijkgezondheidscentra zijn niet winstgevende organisaties.
 Onafhankelijkheid en pluralisme; wijkgezondheidscentra zijn niet gebonden aan politieke partijen.

In Vlaanderen en Brussel
Antwerpen
WGC Herentals
WGC Heist-op-den-Berg
WGC Wel en Wee - Mechelen
WGC De Regent - Antwerpen
WGC De Zilveren Knoop - Lier
WGC De Wille - Willebroek
WGC Zuidrand - Antwerpen
WGC 't Spoor - Borgerhout

Brussel
WGC De Brug - Sint-Jans-Molenbeek
WGC MediKuregem - Anderlecht

Oost-Vlaanderen
WGC Daenshuis - Aalst
WGC De Sleep - Gent
WGC Botermarkt - Gent
WGC Brugse Poort - Gent
WGC Nieuw Gent - Gent
WGC De Kaai - Gent
WGC Rabot - Gent
WGC Kapellenberg - Gent
WGC Watersportbaan - Gent
WGC De Punt - Gent
WGC Malpertuus - Gent
GC Lokeren - Lokeren
WGC De Vlier - Sint-Niklaas

Limburg
BGC De Restèl - Alken
BGC Althea - Genk
BGC Zenia - Oudsbergen

Vlaams-Brabant
WGC Caleido - Leuven
WGC Ridderbuurt - Leuven
WGC De Central - Leuven
WGC De Vaart - Vilvoorde
WGC Vierkappes - Tienen

West-Vlaanderen
WGC De Hoek - Oostende
WGC De Bruggen - Brugge
ELG De Piramide - Menen

OntstaansgeschiedenisHet ontstaan van wijkgezondheidscentra
Na mei '68 richtten geneeskunde studenten werkgroepen op om na te denken over de vraag hoe ze zich meer dienstbaar voor de maatschappij konden opstellen. Dit resulteerde midden de jaren 70 in wijkgezondheidscentra zoals de "Centres Locaux de Santé Communautaires" in Québec.

Dit nieuwe concept moest antwoord bieden op de lichamelijke, psychische en sociale problemen. Daarbij was preventie, participatie in de gemeenschap en laagdrempeligheid belangrijk. Het is een eerste lijn een multidisciplinair aanbod (huisarts, diëtist, verpleging, maatschappelijk ondersteuning en kinesitherapie)

België
In Alken werd vanuit "Wereldscholen Alken" in 1976 wijkgezondheidscentrum De Restèl opgericht. Kort daarop eveneens in ’76, De Sleep in Gent. Dit had als gevolg dat de Vlaamse Vereniging voor Forfaitaire Geneeskunde werd opgericht. In de jaren daarop volgden nog enkele Botermarkt (Gent, 1978), De Brug (Brussel, 1979), Brugse Poort (Gent, 1981), Zwartberg-Waterschei (1983), Ridderbuurt (1995), universitair gezondheidscentrum (Gent, 2000), Nieuw Gent (Gent, 2000), Daenshuis (Aalst, 2003), De Central (Kessel-lo, 2004), De Kaai (Gent 2005), De Vlier (Sint-Niklaas 2005)Wel en Wee (Mechelen, 2007), MediKuregem (Anderlecht, 2008), De Regent (Antwerpen, 2008), De Vaart (Vilvoorde, 2008) Vierkappes (Tienen, 2009), Kapellenberg (Gent, 2010), Watersportbaan (Gent, 2010), De Zilveren Knoop (Lier, 2012)

Externe link
 De webstek van de vereniging voor wijkgezondheidscentra

Gezondheidszorg
Medisch bedrijf



Het Zorginnovatieplatform (ZIP) is een platform van vertegenwoordigers van de Nederlandse gezondheidszorg met als doel innovatie in de zorg te stimuleren en onder de aandacht te brengen. Minister Klink en staatssecretaris Bussemaker lanceerden op 23 april 2008 het Zorginnovatieplatform.

Missie & doelstelling
Het ZIP heeft als missie innovaties te versnellen en aan te jagen die bijdragen aan een duurzaam gezondheidssysteem en daarmee het welzijn en de welvaart van de bevolking verhogen. Duurzaam heeft daarbij betrekking op behoud of verbetering van de kwaliteit, toegankelijkheid en betaalbaarheid op de lange termijn. De focus ligt hierbij op chronisch
zieken en ouderen.

Innovaties die het ZIP wil aanjagen en versnellen dragen bij aan de volgende thema's:
 De mens meer centraal: verbeteren positie van patiënten en professionals
 Meer toepassen van mogelijkheden ICT en technologie
 Slimmer organiseren en meer ondernemerschap in de zorg

Activiteiten van het ZIP richten zich vooral op chronische aandoeningen die veel voorkomen, zoals hart- en vaatziekten, diabetes, astma/ COPD, angst en stemmingsstoornissen en dementie, maar ook op ouderen met (meerdere) gezondheidsproblemen. Hiervoor heeft het ZIP financieel instrumentarium ontwikkeld, van vouchers en prestatiecontracten tot calls voor de opschaling van experimenten. Daarnaast adresseert en agendeert het ZIP onderwerpen bij individuele partijen en innovatienetwerken, tracht ervaringen op te doen uit verschillende projecten en deze kennis beschikbaar maken voor anderen.

Samenstelling
In het Zorginnovatieplatform zijn experts uit de zorg, het bedrijfsleven, de wetenschap en de overheid samengebracht:

 Ab Klink (voorzitter)
 Jet Bussemaker
 Marcelis Boereboom
 Wil van den Bosch
 Margo Brouns
 Hans Klein Breteler
 Boudewijn Dessing
 Marijke van Hees
 Armand Höppener
 Emile Lohman
 Tineke van den Klinkenberg
 Ben Noteboom
 Jules Theeuwes
 Paul Smit
 Claudia Zuiderwijk

Trivia
 Het Zorginnovatieplatform houdt bijeenkomsten en congressen, geeft een nieuwsbrief uit en heeft een netwerk van ongeveer tweeduizend zorgvernieuwers.
 Tijdens het ZIP-event op 24 juni 2009 presenteerde het ZIP haar visie, gebundeld in het document Inspiratie voor innovatie ZIP visie 'Inspiratie voor innovatie': http://www.zorginnovatieplatform.nl/upload/file/Visie%20ZIP.pdf

Zie ook
 Innovatieplatform
 Platform Bètatechniek

Externe link
 http://www.zorginnovatieplatform.nl/

Platform
Gezondheidszorg
Kenniseconomie
Innovatie
Economie van Nederland



Een zorgkantoor is een uitvoeringsorgaan van de Wet langdurige zorg (Wlz). Nederland is hiertoe in regio's onderverdeeld, waarbij voor iedere regio een zorgverzekeraar als concessiehouder is aangewezen die daarmee verantwoordelijk is voor de juiste uitvoering van de Wlz in die regio. Dat betekent onder andere dat een zorgkantoor contracten afsluit met zorginstellingen om de zorg te leveren die valt onder de Wlz aan cliënten die hiertoe toegang hebben op basis van een indicatie die is afgegeven door het Centrum Indicatiestelling Zorg.

Externe link
 Overzicht zorgkantoren in Nederland

Gezondheidszorg
Zorg in Nederland



In de gezondheidszorg in Nederland was tot 2015 het zorgzwaartepakket (ZZP) een door het Centrum Indicatiestelling Zorg (CIZ) afgegeven beoordeling waarmee een patiënt recht kreeg op opname in een verpleeghuis, verzorgingshuis, ggz-instelling (geestelijke gezondheidszorg) of gz-instelling (gehandicaptenzorg). Men zei dat de patiënt een indicatie heeft gekregen voor de betreffende zorg. Deze ZZP's waren genummerd. Sinds 2015 vallen indicaties voor verblijf onder de Wet langdurige zorg (Wlz). Het CIZ geeft bij de indicatie een zorgprofiel af: een globale omschrijving van de benodigde zorg.Van zorgzwaartepakket naar zorgprofiel, informatielangdurigezorg.nl

Voormalige regeling
De zorg wordt gefinancierd vanuit de Algemene Wet Bijzondere Ziektekosten (AWBZ). Elk ZZP is bedoeld voor een patiëntengroep met een specifieke aandoening of ziektebeeld. Aan elk ZZP hangt een vast bedrag dat kan worden gedeclareerd door de instelling waar de patiënt is opgenomen. Om het ZZP te kunnen declareren bij en vergoed te krijgen door het zorgkantoor, moeten zorginstellingen aan een aantal administratieve verplichtingen voldoen, zoals het (digitaal) melden dat een patiënt is opgenomen, tijdelijk in het ziekenhuis ligt, etc. Voor dit berichtenverkeer is een landelijke standaard ontwikkeld: AZR (AWBZ-brede zorgregistratie).

Het ZZP is een uitvloeisel van het vergoedingssysteem Zorgzwaartebekostiging intramuraal (ZZBI) en beoogt onder meer de verkorting van nodeloze leegstand van bedden, kosteneffectiviteit en de concentratie van patiënten die samen qua hulpvraag een min of meer homogene groep vormen. Hiermee zou kunnen worden bezuinigd, zonder direct de zorg dan wel het zorgaanbod te veranderen. Vóór de invoering van het ZZP kregen instellingen een vastgesteld bedrag per bed. Hierdoor ontvingen de instellingen een vaste financiële vergoeding, die los stond van de bezetting of een eventueel herstel van de patiënten.

Indicaties voor een langere termijn worden vooral afgegeven voor mensen die geen zicht hebben op enige verbetering. De aanvragen bestaan uit soms lange formulieren, en gaan gepaard met de aanvraag van verklaringen van medici en dergelijke.

In de sector Verpleging & Verzorging zijn er voor nieuwe gevallen twee zorgzwaartepakketten:
ZZP 4 VV Beschut wonen met intensieve begeleiding en uitgebreide verzorging
ZZP 5 VV Beschermd wonen met intensieve dementiezorg
De minder zware zijn afgeschaft, dat wil zeggen, de betreffende personen worden geacht thuis te kunnen blijven wonen, met thuiszorg.

Zorgaanbieders kunnen van het CIZ een mandaat krijgen om bepaalde standaardvormen van indicatiestelling voor te bereiden. Soms doet zich daarbij upcoding voor. Dit houdt in dat een zorgaanbieder de zorgbehoefte van de cliënt zwaarder voorstelt dan in werkelijkheid het geval is. Het CIZ probeert dit tegen te gaan.Persbericht: CIZ verscherpt toezicht om upcoding tegen te gaan, CIZ, 12 april 2013 (gearchiveerd)

Externe links

 Toelichting AZR (berichtenverkeer)
 Beleidsregels indicatiestelling AWBZ 2014

Gezondheidszorg
Zorg in Nederland



Een aalmoezenier is een kerkelijke functie, gericht op de geestelijke en materiële zorg voor gasten, zieken en behoeftigen. Ook rooms-katholieke geestelijk verzorgers bij de Krijgsmacht worden zo genoemd. De term is afkomstig van het Grieks-Latijnse "eleemosynarius".

Armenzorg
Vanaf de 10e eeuw richtten kloosters hospitalen voor de armen in. Naast ziekenzorg voor zieke kloosterlingen, nam men er ook externe bezoekers of patiënten op. Deze vielen onder de verantwoordelijkheid van een aalmoezenier die hen alle benodigde hulp en zorg moest verstrekken, en die tevens de opdracht had om in de omgeving zieken en behoeftigen op te zoeken.

Vanaf de 12e eeuw bestaat ook de functie van pauselijk aalmoezenier die belast is met het beheer en de verdeling van de geldsommen die de paus voor liefdadige doelen wil besteden. Hij is de eerste van de dienstdoende geheim-kamerheren van de paus en neemt als dusdanig ook bij verhindering van de opperkamerheer diens functies over. Hij is ook altijd een titulair-aartsbisschop. De pauselijke aalmoezenier blijft bij overlijden van de paus in functie, maar moet wel door de volgende paus in die functie bevestigd worden. Van 1989 tot 2007 was aartsbisschop Oscar Rizzato pauselijk aalmoezenier. Na zijn opruststelling werd hij in juli 2007 opgevolgd door aartsbisschop Félix del Blanco Prieto.

Vanaf het einde van de 15e eeuw namen ook de stadsbesturen meer en meer zelf verantwoordelijkheid op met betrekking tot de armenzorg. Ze richtten nieuwe instellingen voor algemene bedeling op, waarbij identificatie, selectie en controle op de armen aanzienlijk werden verscherpt. De verantwoordelijke bestuurders waren de aalmoezeniers (diegenen die de "aalmoezen" verstrekken), gekozen onder de vooraanstaande en rijke burgers van de stad. Het betrof hier dus geen kerkelijke functie. Het aalmoezenierschap werd als een erefunctie gezien. Ze werden niet bezoldigd en van hen werd verwacht dat ze ook zelf met eigen middelen een aanzienlijke bijdrage leverden voor de armenzorg.

Geestelijke zorg
thumb|right|225px|Een aalmoezenier van de Amerikaanse marine draagt de H. Mis op aan boord van het vliegdekschip USS Ronald Reagan
Aalmoezeniers werden in het verleden ook aangesteld aan het hof van een koning of graaf om de armenzorg te organiseren, maar ook om de godsdienstige plechtigheden en functies aan het hof waar te nemen.

Aalmoezeniers vindt men ook in het leger. Meestal vormen de strijdkrachten voor de Kerk een afzonderlijk ordinariaat met een eigen geestelijkheid. Ze hebben ook een rang in het leger (bijvoorbeeld kolonel of majoor) en kunnen volgens het verdrag van Genève van 1906 niet als krijgsgevangenen worden behandeld.
Ook op andere plaatsen waar doorgaans veel mensen verblijven, zoals luchthavens, hospitalen en gevangenissen, stelt de Kerk aalmoezeniers aan voor de godsdienstige en geestelijke begeleiding van de aanwezige reizigers, patiënten en gevangenen.

In katholieke organisaties, bijvoorbeeld jeugdverenigingen en hospitalen, is de aalmoezenier (ook wel "proost" genoemd) in het algemeen de geestelijke die de godsdienstige en zedelijke begeleiding van de leden, het personeel of de patiënten behartigt.

In de 19e eeuw richtte Theofiel Reyn een katholieke congregatie op, De Aalmoezeniers van de Arbeid, voor het organiseren van vakonderwijs aan de jeugd en apostolaat onder de arbeiders. Leden van de congregatie noemt men ook kortweg aalmoezenier.

 Zie ook
Pastoraal werker
Pastoraat

 Externe links
 Aalmoezeniers bij Defensie website Rooms-Katholieke Geestelijke Verzorging bij de Nederlandse Krijgsmacht;
 Bisdom bij de Krijgsmacht website Bisdom bij de Krijgsmacht en de Katholieke Aalmoezeniersdienst van de Belgische Krijgsmacht.

Geestelijk ambt in de Rooms-Katholieke Kerk
Militair beroep
Zorg



Ambulante zorg betekent dat de zorgverstrekker zoals een arts, psycholoog of  gespecialiseerd verpleegkundige zich voor behandeling of begeleiding verplaatst naar de patiënt. Hierbij vindt geen ziekenhuisopname plaats, in tegenstelling tot residentiële zorg waarbij de patiënt tijdens zijn behandeling wel in het ziekenhuis of de verpleeginstelling verblijft.

Wegens hoge verblijfskosten in een ziekenhuis, stimuleert de overheid ambulante therapie, onder meer ook in de psychiatrie.

Zorg



Animatie is het voorzien van vermaak aan een groep gasten of bewoners van een verblijf. Animatie wordt voorzien in zorginstellingen zoals een ziekenhuis, een bejaardentehuis of een kinderopvang, maar ook in vakantieverblijven. De aard van de activiteiten kan naargelang het doelpubliek heel sterk verschillen: van voorlezen over knutselen tot sport. Veelal staat een animator of een animatieteam in voor de organisatie van deze activiteiten.

Zorg
Toerisme



Bemoeizorg is een vorm van sociaal-psychiatrische hulpverlening.
Deze vorm van hulpverlening richt zich voornamelijk op de zogenaamde zorgwekkende zorgmijders. Mensen die in behoeftige of anderszins verkommerde omstandigheden leven maar de stap naar de reguliere hulpverlening niet kunnen of willen maken.
Bemoeizorg is een onderdeel van de openbare geestelijke gezondheidszorg (OGGZ). De uitvoering ligt doorgaans bij een gemeentelijke gezondheidsdienst en of een geestelijke gezondheidszorg instelling.
Tussen die instellingen bestaat idealiter een nauwe samenwerking. Daarnaast participeren andere instituties zoals politie, gemeentelijke sociale dienst, leger des heils en sociale verhuurders in overlegstructuren; samen vormen zij een zogenaamd lokaal zorgnetwerk.

 Geschiedenis
 Sociale psychiatrie
Nederland kent een lange traditie van actieve zorg voor kwetsbare mensen. De kerken hadden eeuwenlang de verantwoordelijkheid voor de zorg aan armen, zieken en vreemdelingen. In het begin van de 20e eeuw was er soms de woninginspectie. Deze had persoonlijk contact met bewoners, incasseerde de huur en zag er op toe dat de bewoners zich netjes gedroegen. In 1932 reed Arie Querido als rijdende psychiater op de fiets door Amsterdam. Hij bezocht de patiënten die dat nodig hadden aan huis om te voorkomen dat het contact verloren ging. In de grote steden kwamen in die tijd sociaal psychiatrische diensten tot ontwikkeling.

 Ambulante zorg
Na 1965 werd de 'actieve aanpak' naar de achtergrond gedrongen doordat door de hulpverleners een toenemend belang werd gehecht aan eigen motivatie en initiatief van de mensen met problemen. Het actief en ongevraagd aanbieden van zorg werd steeds meer als betuttelend gezien en afgewezen. In de psychiatrische zorgverlening werd het langdurig opnemen van psychiatrische patiënten voor behandeling en verblijf bovendien steeds meer als weinig zinvol ervaren. Het gevolg was dat er steeds meer nadruk kwam te liggen op de ambulantezorg in de vorm van regionale instellingen voor ambulante geestelijke gezondheidszorg en consultatiebureaus voor alcohol en drugs. De patiënt, die inmiddels cliënt werd genoemd, moest zich niet zelden door langdurige intakeprocedures en wachtlijsten worstelen.

Voor een grote groep zorgbehoevenden betekende de nieuwe kijk op zorgverlening bij psychische problemen wel degelijk een verrijking van de behandelmogelijkheden. Voor een ander deel van de mensen was het er echter de oorzaak van dat zij tussen wal en schip raakten. Deze groep werd door de hulpverlening niet meer bereikt terwijl hun problematiek vaak het zwaarst was. Gebrek aan ziekte-inzicht, de mogelijkheden in de zorg onvoldoende kennen, het ontbreken van een passend zorgaanbod en aversie tegen de reguliere hulpverlening waren belangrijke oorzaken.

 Casemanagement
De eerste bemoeizorginitiatieven vanuit de psychiatrische instellingen die opkwamen in de jaren 1980 bestonden daarom vooral uit contactleggen, toeleiden naar de reguliere zorg en uit zorgcoördinatie. Van een makelaarsfunctie breidde dit model zich echter al snel uit tot een compleet pakket van zorg dat bestond uit onder meer het opsporen van cliënten, contactleggen, zorgcoördinatie, begeleiding en praktische ondersteuning. Er werd nu ook weer gesproken over het indien nodig gebruiken van drang en eventueel ook dwang om iemand te kunnen helpen. De term 'bemoeizorg' raakte meer algemeen in gebruik na de publicatie in 1993 van het proefschrift van Henrie Henselmans over de ervaringen van een casemanagementteam in Rotterdam.

 Kenmerken
Bemoeizorg kenmerkt zich door het volgende:
Opsporen
Vertrouwen wekken en relatie opbouwen
Langdurend begeleiden of toeleiden naar reguliere zorg.
Deze taken liggen doorgaans in de handen van sociaal psychiatrisch verpleegkundigen of maatschappelijk werkers.

Zorg
Psychiatrie



Beschermingsbewind is een maatregel die een rechter kan nemen ten behoeve van een meerderjarige die vanwege zijn lichamelijke en/of geestelijke toestand dan wel het hebben van problematische schulden niet goed zijn belangen van vermogensrechtelijke aard kan behartigen. De maatregel houdt in dat de rechter iemand als bewindvoerder over het vermogen van de persoon aanstelt. Het wordt ook wel onderbewindstelling genoemd, bedoeld ter bescherming van de persoon in kwestie en zijn of haar vermogen.

Let wel: de rechter kan ook een bewindvoerder aanstellen die ten dienste staat van de belangen van de schuldeisers, de WSNP-bewindvoerder.

Situatie in Nederland
In Nederland is onderbewindstelling ter bescherming van meerderjarigen, kortweg onderbewindstelling, en ter onderscheiding van andere soorten bewind ook kortweg genoemd beschermingsbewind, geregeld in Titel 19 van Boek 1 van het Burgerlijk Wetboek (art. 431 e.v.). Indien een meerderjarige tijdelijk of duurzaam niet in staat is ten volle zijn vermogensrechtelijke belangen behoorlijk waar te nemen, als gevolg van zijn lichamelijke of geestelijke toestand, dan wel verkwisting of het hebben van problematische schulden, kan de kantonrechter een bewind instellen over één of meer van de goederen (zoals tastbare goederen en banktegoeden) die hem als rechthebbende toebehoren of zullen toebehoren. Ook de gemeente kan de rechter een verzoek doen tot instelling van een beschermingsbewind wegens verkwisting of het hebben van problematische schulden. De wenselijkheid van zo'n maatregel kan bijvoorbeeld blijken als een betrokkene voor schuldhulpverlening bij de gemeente terechtkomt.

Een bewindvoerder is een natuurlijk persoon of een rechtspersoon. Los daarvan worden onderscheiden de professionele en de niet-professionele bewindvoerder. Voor de professionele bewindvoerder gelden speciale kwaliteitseisen. De rechter volgt bij de benoeming van de bewindvoerder de uitdrukkelijke voorkeur van de betrokkene (onder bewind gestelde), tenzij gegronde redenen zich daartegen verzetten, en anders bij voorkeur de eventuele levensgezel van de betrokkene, of indien hij die niet heeft bij voorkeur een van zijn ouders, kinderen, broers of zusters.

Het Landelijk Overleg Vakinhoud Civiel en Kanton (LOCVK) geeft aanbevelingen met betrekking tot de uitvoering van het bewind.Aanbevelingen Meederjarigenbewind

Bewindvoering wordt onderscheiden van mentorschap. Een van beide of beide kunnen van toepassing zijn. In het laatste geval kunnen het verschillende personen zijn of dezelfde persoon. Curatele gaat nog verder dan de combinatie van de twee, want iemand die onder curatele is gesteld, is handelingsonbekwaam en kan daarom bijvoorbeeld ook geen testament opmaken, of een bestaand testament wijzigen.

Jaarlijks legt de bewindvoerder rekening en verantwoording af, zo mogelijk met akkoord van de betrokkene, aan de kantonrechter.

Met het overlijden van betrokkene is de taak van de bewindvoerder geëindigd. De bewindvoerder dient alleen nog het overlijden direct te melden aan de kantonrechter, binnen vier maanden na overlijden eindrekening en verantwoording (over de periode waarover nog geen rekening en verantwoording is afgelegd) af te leggen aan de erfgenamen, en de eindrekening en verantwoording voorzien van akkoordverklaringen van de erfgenamen te sturen aan de kantonrechter.Volgens https://www.rechtspraak.nl/SiteCollectionDocuments/eindrekening-en-verantwoording-na-overlijden.pdf moeten de erfgenamen zich akkoord verklaren, volgens http://www.rechtspraak.nl/Procedures/Landelijke-regelingen/Sector-kantonrecht/Richtlijnen%20kantonrechtspraak/Pages/default.aspx de erfgenamen of de executeur. De bewindvoerder heeft dus geen taken of bevoegdheden ten aanzien van de uitvaart of het nog betalen van rekeningen.

 Testamentair bewind
Een testamentair bewind houdt in dat in een testament voor een erfgenaam of legataris een bewindvoerder wordt aangewezen met betrekking tot de erfenis, resp. het legaat. Bij een jonge erfgenaam/legataris wordt in het testament dan vaak een tijdelijk bewind voorgeschreven, tot bijvoorbeeld de 23-jarige leeftijd.https://www.dirkzwager.nl/kennis/artikelen/de-regie-over-uw-nalatenschap-door-middel-van-een-bewind

 Geschiedenis
De Wet wijziging curatele, beschermingsbewind en mentorschapWet wijziging curatele, beschermingsbewind en mentorschap is op 1 januari 2014 in werking getreden. Verkwisting als curatelegrond is verdwenen en als grond voor beschermingsbewind toegevoegd. Ook zijn problematische schulden als grond voor beschermingsbewind toegevoegd (schuldenbewind). Net als al geldt voor curatele, worden ook mensen die in aanmerking komen voor een schuldenbewind, toegevoegd aan een openbaar register, waarin rechtsfeiten worden aangetekend die betrekking hebben op onderbewindstelling.

Situatie in België
In België is het instellen van een voorlopig bewind geregeld in het Burgerlijk Wetboek, Titel XI (Meerderjarigheid, voorlopig bewind, onbekwaamverklaringen en bijstand van een gerechtelijk raadsman), Hoofdstuk I bis (Voorlopig bewind over de goederen van een meerderjarige) (Artikel 488bis). De eerste zin van dat artikel luidt
De meerderjarige die, geheel of gedeeltelijk, zij het tijdelijk, wegens zijn gezondheidstoestand, niet in staat is zijn goederen te beheren, kan met het oog op de bescherming ervan, een voorlopige bewindvoerder toegevoegd worden, als hem nog geen wettelijke vertegenwoordiger werd toegevoegd.
Het nemen van een dergelijke maatregel is de bevoegdheid van de vrederechter.

Zie ook
 Curatele
 Curatele (Nederland)
 Wet schuldsanering natuurlijke personen

 Externe links
 https://www.rechtspraak.nl/Uw-Situatie/Onderwerpen/Bewind
 Bewindvoering.nl

Personen- en familierecht
Zorg



Een best practice is een techniek, werkmethode of activiteit die zich als effectiever heeft bewezen dan enige andere techniek, methode etc.

De gedachte is dat met de juiste werkmethode een project uitgevoerd kan worden met minder problemen, minder onvoorziene complicaties en betere eindresultaten. Het is dus voor organisaties belangrijk de "best practices" binnen hun branche te kennen en de eigen manier van werken hiermee te kunnen vergelijken.

Toepassing
De best practices van een bepaalde organisatie zijn niet noodzakelijk de best practices voor een andere organisatie. Een goed begrip van de context, de randvoorwaarden en de kritieke succesfactoren is essentieel.Op de navolgende site voorbeelden van hoe de implementatie van Best Practices slecht kan uitpakken: Best practice can be wrong

Paramedisch
Binnen paramedische beroepen wordt best practice gezien als een alternatief voor evidence-based medicine. Ontbreekt het wetenschappelijk bewijs, dan zal de paramedicus een besluit moeten nemen op grond van ervaring. Belangrijk hierbij is dat het handelen en de resultaten worden geëvalueerd zodat tijdig kan worden bijgestuurd om het gewenste resultaat te bereiken. Dit totale proces van Besluit (PLAN) - Handelen (DO) - Evalueren (CHECK) - Bijsturen (ACT) wordt best practice genoemd. Dit principe staat ook centraal in het INK-model, van het Instituut Nederlandse Kwaliteit.

Bestuurlijk
Onder meer voor de bestrijding van corruptie worden bij internationaal overleg “beste praktijken” uitgewisseld, bijvoorbeeld binnen de  Groep van Staten tegen Corruptie.
 Zie ook
 Benchmark

Managementtheorie
Organisatiekunde
Zorg



Buddyzorg biedt steun en begeleiding aan mensen die ernstig ziek zijn, een chronische en/of levensbedreigende aandoening hebben. Buddyzorg is er op gericht om de mogelijkheden, de daadkracht, de zelfstandigheid en de onafhankelijkheid van de cliënt te versterken.

 Ontstaan en ontwikkeling
Op initiatief van oud-directeur Riek Stienstra startte Schorer in 1984 met het Buddyproject, een systeem van onderlinge zorg en ondersteuning voor homomannen met hiv/aids. Buddy’s waren veelal homomannen die zich met hart en ziel inzetten voor homomannen die ten dode waren opgeschreven. Na 25 jaar blijkt de buddyzorgformule nog steeds noodzakelijk. Het aantal mensen in Nederland dat overlijdt aan aids neemt af, maar de behoefte aan ondersteuning bij de acceptatie en het leren omgaan met hiv is nog altijd groot. Bij buddyzorg draait het niet meer om stervensbegeleiding, maar om levensbegeleiding en empowerment.

Inspelend op de behoefte van de doelgroep van Schorer ontwikkelde Buddyzorg zich tot een breed zorgsysteem voor lesbische vrouwen, homomannen, biseksuelen en transgenders. Roze ouderen die zich geconfronteerd zien met sociaal isolement, homomannen en lesbische vrouwen met psychiatrische problemen, transgenders en allochtone jongeren met homoseksuele gevoelens kunnen nu ook een beroep doen op een buddy.

Na het faillissement van Schorer in maart 2012 werd de buddyzorg deels voortgezet door een nieuw opgerichte Stichting Roze Buddyzorg Amsterdam. Daarnaast heeft ook De Regenboog Groep een deel van buddyzorg overgenomen onder de naam Rainbow Buddy Support. Deze zorg richt zich echter alleen op homo’s, lesbiennes, biseksuelen en transgenders met psychische of psychiatrische problemen, of die in een sociaal isolement verkeren

Elders in het land zijn in de loop der jaren ook buddyprojecten opgezet en is het concept overgenomen voor andere doelgroepen.

 De buddy

De buddy is een vrijwilliger die zich inzet om de cliënt te steunen in het verwerken van zijn/haar ziekte. De relatie tussen buddy en cliënt is op basis van gelijkwaardigheid. De buddy biedt een luisterend oor, een maatje voor de cliënt en zal op bezoek gaan bij de cliënt, leuke dingen ondernemen, meegaan op ziekenhuisafspraken, ondersteuning bieden bij het omgaan met een handicap, als de impact van de ziekte op iemands sociale of emotionele leven te groot wordt.

 Externe links
 Mezzo: Buddyzorg
 De Regenboog Groep: Buddyzorg
 Buddyzorg Limburg

Zorg
Hiv/aids



Onder budgetbeheer wordt in Nederland in de maatschappelijke hulpverlening verstaan dat het inkomen van iemand tegen betaling door een onafhankelijke derde wordt beheerd. Ook wel  schuldhulpverlening genoemd. Budgetbeheer wordt vaak uitgebreid met budgetcoaching.

Mensen die door omstandigheden niet zelf voor een goede financiële huishouding kunnen zorgen kunnen zich melden bij een instantie die budgetbeheer verzorgt. Dit kan de gemeentelijke sociale dienst zijn, een kredietbank, een bewindvoerder of een speciaal budgetbeheerbureau.
Het inkomen komt binnen bij de budgetbeheerder. Deze zorgt voor de betaling van vaste lasten en, afhankelijk van de zwaarte van het budgetbeheer, binnenkomende rekeningen. Dit wordt tevoren vastgelegd in een budgetplan. De cliënt krijgt een afgesproken bedrag per week of per maand als leefgeld. Voor betalingen die niet iedere maand plaatsvinden wordt een bedrag gereserveerd tot de betreffende betaling moet plaatsvinden. Ook kan een bedrag worden gereserveerd voor onvoorziene uitgaven.

Budgetbeheer moet voorkomen dat er schulden ontstaan of dat eventuele schulden oplopen. Budgetbeheer kan ook aflossingen van schulden betalen uit het budget.

De kosten die verbonden zijn aan budgetbeheer kunnen in sommige gevallen vergoed worden door de gemeente via bijzondere bijstand. Mensen met een bijstandsuitkering of een inkomen op bijstandsniveau (tot ca. 120 %) kunnen daarvoor een aanvraag bij de gemeente indienen.

Zorg



Het clubhuismodel voor psychosociale rehabilitatie is een methode om ex-psychiatrische en psychiatrische patiënten te rehabiliteren op werk-, sociaal en psychisch gebied. De blauwdruk ontstond in 1948 in de Verenigde Staten.Wilken, J.P., Den Hollander, D. (1999), Psychosociale Rehabilitatie, een integrale benadering. Uitgeverij SWP, Utrecht

 Geschiedenis
De basis voor het clubhuismodel werd gelegd in 1948 in New York. Een groep mensen ontslagen uit een psychiatrisch ziekenhuis aldaar, kwam geregeld bij elkaar samen als een soort zelfhulpgroep. Deze groep noemde zich WANA, "We Are Not Alone". Begin jaren 50 werd een pand aangekocht dat Fountain House werd gedoopt. Bijna veertig jaar later waren er in de V.S. 220 clubhuizen naar het model van Fountain House. Het clubhuismodel vond internationaal navolging. Inmiddels zijn er wereldwijd meer dan 300 clubhuizen naar het voorbeeld van Fountain House. In augustus 2010 is het clubhuismodel opgenomen in de Amerikaanse "National Registry of Evidence-Based Programs and Practices", oftewel NREPP. Het NREPP valt onder de "SAMHSA", oftewel de Substance Abuse and Mental Health Services Administration. Dit is een tak van de U.S. Department of Health and Human Services.

 Functioneren en dynamiek
De pretentie van het clubhuismodel is dat het mensen met een geestelijke ziekte kan rehabiliteren en emanciperen op werk-, psychisch en sociaal gebied. Vanaf het moment dat een cliënt lid wordt van een clubhuis is er sprake van een rolverandering. De relatie waaraan een cliënt gewend is geraakt, vooral wanneer de cliënt in het kader van zijn behandeling gehospitaliseerd en geïnstitutionaliseerd is geraakt, is de verhouding behandelaar – cliënt. Het lid zijn van een clubhuisgemeenschap kan een dehospitaliserende werking hebben. Het eerste wat gebeurt als een cliënt zich inschrijft bij een clubhuis is dat hij “lid” wordt. In een clubhuis wordt gesproken over leden, over stafleden, over een directeur en over een bestuur. Cliënten zitten in een clubhuis niet in een cliëntenrol. Ze worden leden van een clubhuisgemeenschap, helpen het clubhuis draaiende te houden en doen daarbij betekenisvolle contacten op. In het clubhuis wordt het label "patiënt", "cliënt" of "psychiatrisch zieke" als het ware vervangen door het 'label' "lid". Door deze verandering legt het lid zich toe bewust of onbewust toe op een rolverandering.

De psychiatrie heeft het clubhuismodel onbedoeld mogelijk gemaakt, maar het clubhuismodel staat wat functioneren betreft haaks op hoe de psychiatrie werkt. Waar in de psychiatrie de nadruk ligt op de beperking en de behandeling daarvan, ligt in het clubhuis de nadruk op psychosociaal herstel en de mogelijkheden van het lid. Het rehabiliteren gebeurt door lid te worden en onderdeel uit te maken van de clubhuisgemeenschap. Het stelt de leden in staat te participeren aan een veilige en ondersteunende gemeenschap. Rehabilitatie ondersteunt de leden bij hun herstelproces. Herstellen is wat mensen met een beperking zelf doen. Rehabilitatie is een instrument dat wordt ingezet om het herstelproces te bevorderen. De organisatie in een clubhuis is plat, waar die in een psychiatrisch ziekenhuis, vooral op afdelingen waar sprake is van vrijheidsbeperking en dwangmaatregelen in het kader van de Wet bopz, hiërarchisch is. Deze hiërarchische verhouding wordt ook wel teruggevonden bij wat in de sociologie de "totale institutie" wordt genoemd.

In een psychiatrisch ziekenhuis doet de stem van een cliënt – vooral op gesloten afdelingen – er vanwege zijn ziektebeeld of andere beperking niet zo toe als in een clubhuis. In een clubhuis vinden regelmatig bijeenkomsten en vergaderingen plaats waarbij gestimuleerd wordt dat leden hun stem en hun mening laten horen. Besluitvorming vindt plaats op basis van consensus. Het gehele clubhuis is toegankelijk voor leden en stafleden, en er is geen ruimte alleen voor leden of alleen voor stafleden. Deze veranderingen ten opzichte van de gang van zaken in een psychiatrisch ziekenhuis of binnen een ggz-contact dienen ertoe positieve veranderingen teweeg te brengen in het persoonlijke en sociale zelfbeeld van de leden.

Er wordt vanuit het clubhuismodel gekozen om het aantal stafleden klein te houden. Er zijn niet genoeg stafleden in het clubhuis om het werk gedaan te krijgen. Dit creëert een dynamiek die ervoor zorgt dat clubhuisleden nodig zijn om het clubhuis draaiende te houden. Het is de taak van de stafleden om de leden actief te betrekken bij al het werk in het clubhuis, en van de directeur erop toe te zien dat dit gebeurt. Een clubhuis bestaat bij de gratie van leden en moet leden het gevoel geven nodig te zijn. Waar het in ggz-contact en in psychiatrische ziekenhuizen gaat over wat de cliënten mankeert en wat hun beperkingen zijn, gaat het in een clubhuis om wat zijn leden wel kunnen. Het clubhuis is een plek voor leden om vermogens en talenten te ontplooien. Dit wordt dagelijks aangemoedigd.

Een belangrijk aspect van het clubhuis is dat een lid deel gaat uitmaken van een gemeenschap. Psychiatrische patiënten krijgen door de aard van hun ziekte vaak te maken met een sociaal isolement. Het is voor hen – meer dan voor andere mensen – moeilijk om op een reguliere manier deel te nemen aan de grotere samenleving. Lid zijn van een clubhuis voorziet hierin. Door samen te komen om te werken en het clubhuis draaiende te houden, worden ook sociale relaties aangegaan en onderhouden.

Vanwege het internationale karakter van de clubhuismethode wordt er in Nederlands 'clubhuisjargon' als het om sommige concepten gaat gebruikgemaakt van de Engelse taal. Dit bevordert de herkenbaarheid van de begrippen waarmee wordt gewerkt door clubhuisstaf en -leden, en getuigt van het internationale karakter van de clubhuismethode.

 Standards
De internationale standards voor clubhuizen definiëren het clubhuismodel. De standards zijn verdeeld over 8 hoofdstukken, te weten “Lidmaatschap”, “Relaties”, “Ruimte”, “Work-ordered day”, “Employment”, “Scholing”, “Functies van het huis” en “Financiering, Beleid en Bestuur”. Tezamen tellen de hoofdstukken 36 standards. De standards zijn overeengekomen door de internationale clubhuisgemeenschap en worden elke twee jaar herzien door het Standards Herzieningscomité van Clubhouse International. Het zijn de bouwstenen van het clubhuis. Het zijn instructies om het clubhuis optimaal te laten functioneren. In de standards is de dynamiek van het clubhuismodel opgeslagen.

Standard nummer 7 luidt bijvoorbeeld: “Het clubhuis biedt een effectief “reach out” systeem aan leden die niet langskomen, die geïsoleerd raken in de gemeenschap, of die opgenomen zijn.” Deze standard moet ervoor zorgen dat leden niet geïsoleerd raken. Als het even niet goed gaat wordt er bijvoorbeeld een kaart gestuurd, even met het afwezige lid gebeld, of, in het geval van een ziekenhuisopname, wordt een bezoek aan het lid gebracht in het ziekenhuis. Standard 20 garandeert dat het voor leden mogelijk is deel te nemen aan al het werk van het clubhuis en definieert welke werkzaamheden dat kunnen zijn. Er moet voldoende werk in een clubhuis zijn om de dynamiek die uitgaat van het model zo goed mogelijk te laten functioneren. De dynamiek van het model moet ervoor zorgen dat leden nodig zijn en daarvoor is voldoende werk een voorwaarde. Zo heeft elke standard een functie. Het is een grote opgave om aan al de standards te voldoen, gezien het feit dat er 36 standards zijn waarvan sommigen zijn onderverdeeld in afzonderlijke instructies.

 Work-ordered day
De leden en stafleden van een clubhuisgemeenschap komen samen om te werken, en daarmee betekenisvolle relaties aan te gaan en te onderhouden. In een clubhuis is sprake van een werkdag – de zogenaamde work-ordered day – met met het bedrijfsleven vergelijkbare werktijden (9-17) en verschillende taken. Waar in een psychiatrisch ziekenhuis of in een ander contact in het kader van de geestelijke gezondheidszorg (ggz) wordt besloten ‘’over’’ cliënten, besluiten leden in een clubhuisgemeenschap over zichzelf. Dit doen ze onder meer door zelf te kiezen welk werk ze doen. Dit gebeurt in een werkbespreking die elke ochtend en soms ook middag plaatsvindt. Leden werken zij aan zij met stafleden en ze werken vrijwillig. Er zijn in het clubhuis ook betaalde krachten. Dat zijn de stafleden en de directeur. De taak van de stafleden is onder meer de continuïteit van het clubhuis te waarborgen.

 Transitional, Supported en Independent Employment
Het clubhuis heeft Transitional Employment plekken (TE's) bij bedrijven. Het gaat hier om tijdelijk betaald werk. Leden kunnen op deze plekken tegen minstens het minimumloon werkervaring op doen. Het clubhuis kan door middel van hulp van stafleden terplekke zo nodig voor ondersteuning zorgen, en garandeert het bedrijf bij welke de TE-plek is dat de werkplekken bij ziekte van een lid die op die plek werkt altijd bezet zijn, zij het door andere leden of stafleden. Deze TE's duren van zes tot negen maanden. De regelingen en afspraken van Transitional Employment zijn vastgelegd in standard nummer 22. Onderzoek naar TE-projecten duidt op positieve resultaten. TE-projecten nemen belemmeringen bij cliënten zoals een gebrek aan motivatie en het ontbreken van een arbeidsgeschiedenis weg.

Standard 23 gaat over Supported Employment en Independent Employment, waarbij respectievelijk met ondersteuning van het clubhuis elders wordt gewerkt, en waarbij onafhankelijk van het clubhuis wordt gewerkt. Deze standard garandeert de leden ondersteuning bij werk wat zij buiten het clubhuis doen. De steun van het clubhuis behelst hulp om werk te bemachtigen, te behouden en te verbeteren.

Standard 24 garandeert de leden bovendien een aantal extra's als ze onafhankelijk van het clubhuis werken. Namelijk, dat ze alle beschikbare hulp en mogelijkheden van het clubhuis blijven behouden, inclusief belangenbehartiging voor hun rechten, hulp bij huisvesting, gevallen van juridische, financiële en persoonlijke aard, zowel als deelname aan avond- en weekendprogramma's.

 Accreditatie en training
Om de kwaliteit van een clubhuis op niveau te krijgen kunnen clubhuizen zich met hulp van Clubhouse International aanmelden voor een accreditatieproces. Hierbij wordt een zelfstudie gedaan door het clubhuis, en wordt het clubhuis bezocht en aan een onderzoek onderworpen door leden en stafleden van andere, geaccrediteerde clubhuizen. Deze personen zijn geschoold in de clubhuismethode en aangesloten bij de Faculty for Clubhouse Development.  Uit het rapport dat door dit 'faculteitsteam' wordt samengesteld volgt een eenjarige, driejarige of geen accreditatie.

Ook kunnen leden, stafleden, directeur en bestuur zich laten scholen in het clubhuismodel.

 Onderzoek
Er is vergelijkend onderzoek gedaan naar het clubhuismodel en het PACT model. Het PACT of ACT model ((Program of) Assertive Community Treatment) is een gemeenschapsprogramma dat cliënten bijstaat in hun natuurlijke omgeving en zowel klinische als rehabiliterende aspecten integreert. De nadruk ligt op competentieverhoging, op de doelen van de cliënt, op de waargenomen noden van de cliënt, op interventie, op de essentie van de dienstverlening en op een visie van de ontwikkeling van een cliënt in de gemeenschap. Onderzoek uit 2005 door het Center for Mental Health Services Research van de University of Massachusetts Medical School naar het clubhuismodel en de PACT methode heeft onder meer de volgende resultaten opgeleverd:

 Clubhuisleden op een TE-plaatsing hielden het langer vol dan deelnemers aan de PACT-banen;
 Clubhuisleden verdienden meer loon dan werknemers bij PACT-banen;
Een tweede onderzoek toonde het volgende aan:
 Leden die langer lid waren van een clubhuis werkten langer op de verschillende soorten banen die onder het hoofdstuk "Employment" in de standards voorkomen;
Een onderzoek naar clubhuiskosten toonde het volgende aan:
 Het clubhuismodel kost minder dan vergelijkbare dienstverlenende modellen.

 Kritiek
De kritiek op het clubhuismodel treft met name het zogeheten Transitional Employment. Het wordt afgeschreven als een oud model dat niet up-to-date is met de huidige beroepsmatige technologie. Ook wordt het omschreven als een zwak vehikel wanneer het wordt vergeleken met Supported Employment, waarbij leden onafhankelijk, maar met steun van het clubhuis werken. TE zou minder effectief zijn. Veel clubhuizen krijgen enkel financiering voor Supported Employment, en geen financiering voor TE.

 Clubhouse International en Clubhouse Europe
Clubhouse International – voorheen het International Center for Clubhouse Development – opgericht in 1994, is een wereldwijde niet-gouvernementele non-profitorganisatie, die gemeenschappen helpt die oplossingen willen bieden voor mensen met een psychische ziekte. CI promoot de ontwikkeling en versterking van deze 'rehabilitatieclubhuizen', ze overziet de creatie en evolutie van de in clubhuizen gehanteerde "standards", ze bewaakt de kwaliteit en doet onderzoek ten bate van de aangesloten clubhuizen. CI helpt wereldwijd om clubhuizen voor psychosociale rehabilitatie te creëren. Deze gemeenschappen zijn gebaseerd op het idee dat de gehele persoon betrokken dient te worden bij het herstel van de ernstige gevolgen van een psychiatrische ziekte. Deel uitmaken van een in de maatschappij gewortelde gemeenschap kan daar volgens de Fountain House-beweging een belangrijke bijdrage aan leveren. De clubhuisgemeenschappen willen hulp bij het verkrijgen van toegang tot huisvesting, scholing, gezondheidszorg en werkgelegenheid bieden.

Clubhouse Europe – voorheen het European Partnership for Clubhouse Development – is opgericht in 2011, hoewel Clubhouse International stelt dat Clubhouse Europe zijn oorsprong heeft in 2007. CE heeft een soortgelijk doel als CI, maar concentreert zich op de ontwikkeling van het clubhuismodel in Europa. Aan de basis van CE staan dertien Europese clubhuizen.

 Prijzen
In 2014 werd aan Fountain House en Clubhouse International de Conrad N. Hilton Humanitarian Prize toegekend. Deze prijs wordt sinds 1996 toegewezen aan non-profitorganisaties die exemplarische en buitengewone bijdragen leveren om menselijk lijden te verlichten. Met een waarde van 1,5 miljoen Amerikaanse dollar is het de grootste humanitaire prijs ter wereld.

 Europa
In Finland zijn er 21 clubhuizen en het model wordt ook in andere Noordse landen gebruikt. In Centraal-, Oost- en Zuid Europa is het clubhuismodel minder bekend. Het EMPAD-project, waarbij EMPAD staat voor Empowering Adults with Mental Illness, traint professionals op het gebied van "community-based rehabilitation" en dan met name in de clubhuismethode. Volwassenen die te maken hebben (gehad) met psychiatrische klachten worden betrokken bij projectontwikkeling en -uitvoering. Het EMPAD-project wordt gefinancierd met steun van de Europese Commissie.

 Nederland
In Nederland heeft het clubhuismodel in 1986 voet aan de grond gekregen in Amsterdam. Daar huist aan de Sarphatistraat een geaccrediteerd clubhuis met de naam De Waterheuvel. Het wordt dagelijks bezocht door ongeveer 36 leden. Gemiddeld 160 verschillende leden bezoeken De Waterheuvel maandelijks. De Waterheuvel is van oudsher opgedeeld in vier werkeenheden, te weten de Balie, de Keuken, ontmoetings- en lunchruimte Het Treffertje en het Kantoor. Er wordt ook gewerkt in commissies, er vinden regelmatig vergaderingen plaats en er zijn sociale activiteiten. Tweewekelijks wordt er een huisvergadering gehouden waarbij leden, stafleden en de directeur aanwezig zijn. Hier worden ideeën voorgedragen en besluiten genomen. In 2016 vierde De Waterheuvel haar 30-jarig jubileum. Vanaf 2015 wordt De Waterheuvel grotendeels gefinancierd vanuit de Wmo, voor een klein deel (nog) uit de AWBZ, uit fondsen en uit het verhuur van zalen. Op 14 januari 2014 bekrachtigden de directies van het Amstel Hotel en de Waterheuvel een samenwerkingsovereenkomst waarmee de Waterheuvel zich verzekerde van haar eerste Transitional Employment-werkplek.

In 2005 is er een tweede clubhuis gestart in Almere. Dit clubhuis stond in de internationale clubhuizenlijst van Clubhouse International vermeld onder de naam Het Clubhuis/Kwintes, maar uiteindelijk heeft men daar in 2016 besloten geen clubhuis te worden.  Sinds 2013 is er ook een clubhuis te vinden in Amsterdam-Noord met de naam Clubhuis Noord. Dit clubhuis is ontstaan uit een dag activiteiten centrum. In Groningen bestaat sinds 2016 het Clubhuis de Horizon.

thumb|left|De Waterheuvel in 2011

Psychiatrie
Psychotherapie
Sociologie
Zorg



Dwangverpleging is de term die gebruikt wordt om de middelen en maatregelen aan te duiden die door een verplegende instantie worden getroffen jegens een patiënt, waarbij deze beperkt wordt in zijn grondrechten tegen diens uitdrukkelijke wil en/of de wil van zijn wettelijk vertegenwoordigers. Beperking van de bewegingsvrijheid (zoals door fixatie) en het toedienen van geneesmiddelen onder dwang zijn voorbeelden van dergelijke maatregelen.

In Nederland is dwangverpleging mogelijk op basis van twee wetten, namelijk:
De Wet bijzondere opnemingen in psychiatrische ziekenhuizen (Wet Bopz), en
De Beginselenwet Terbeschikkingstelling.

De Wet Bopz wordt buiten de psychiatrie ook toegepast in bijvoorbeeld de gehandicaptenzorg en de (psycho)geriatrie. Beide wetten hebben tot doel om te komen tot een verantwoorde toepassing van Middelen en Maatregelen en zodoende de patiënt te beschermen tegen machtsmisbruik en willekeur. De inbreuk op de grondrechten die mogen worden gemaakt zijn dan ook beperkt.

 Zie ook
 Psychiatrische verpleging
 Psychiatrische Afdeling Algemeen Ziekenhuis
 Middelen en Maatregelen
 Zorgplan
 Inbewaringstelling (psychiatrie)
 Collocatie
 Curatele
 TBS
 TBS-kliniek

Nederlandse wetgeving
Zorg




Evidence-based medicine (EBM, 'geneeskunde op basis van bewijs') is het expliciet, oordeelkundig en consciëntieus gebruikmaken van het beste beschikbare bewijs bij het maken van een keuze voor de behandeling van een patiënt. Dit alles gegeven de stand van de (medische) wetenschap van dat moment.

Evidence-based medicine is voornamelijk gebaseerd op resultaten die zijn verkregen uit gecontroleerde klinische onderzoeken, zoals dubbelblinde tests, randomized controlled trials (RCT) en meta-analyses van zulke RCTs. Voor vrij veel algemeen toegepaste behandelingen bestaat echter maar weinig of zelfs helemaal geen wetenschappelijk bewijs.

De term "evidence-based medicine" werd omstreeks de eerste helft van de jaren negentig geïntroduceerd.

In de periode waarin men evidence-based medicine begon te praktiseren was EBM een vorm van medische besluitvorming die op genuanceerde wijze rekening hield met zo veel mogelijk factoren, en van daaruit naar oplossingen zocht. Later werd EBM nauwer geïnterpreteerd. In de laatste jaren heeft EBM zich toegespitst op de bovengenoemde methodologie met randomised controlled trials (RCT). Het toespitsen van EBM op de RCT-methodologie heeft waarde, omdat onderzoek daarmee vergelijkbaar en toepasbaar wordt. Er zijn mensen die vinden dat het toespitsen van het begrip EBM op de RCT-methodologie naast waarde ook beperkingen heeft. Een beperking zou zijn dat deze toespitsing van EBM op de RCT-methodologie beperkte mogelijkheden biedt om buiten de methodologie om nieuwe oplossingen voor bestaande problemen te bedenken.

Onderzoek naar EBM
Er zijn vele onderzoeken gedaan naar de mate waarin de gezondheidszorg valt te kwalificeren als 'evidence-based medicine'. In de onderzoeken die beschreven worden in een door Andrew Booth van de Universiteit van Sheffield samengesteld overzicht, varieert het percentage van de behandelingen die blijken te zijn gebaseerd op 'randomized clinical trials' (RCT) tussen de 11 en 70 procent.Andrew Booth, What proportion of healthcare is evidence based.

EBM in paramedische en andere zorgverlenende beroepen
Ook in paramedische en andere zorgverlenende beroepen streeft men er steeds meer naar om te handelen volgens deze principes. In het begin van de eenentwintigste eeuw wordt dan ook in de verpleegkunde, in het maatschappelijk werk, in de psychotherapie, ergotherapie, fysiotherapie en logopedie steeds meer evidence-based gewerkt.

Binnen deze vakgebieden wordt er gesproken over evidence-based practice (EBP) in plaats van evidence-based medicine, vanwege de meer praktische aard van de opleidingen en beroepen. Met evidence-based practice wordt dan bedoeld het proces waarin een professional besluiten neemt op grond van de beste onderzoeksresultaten, ervaring, de voorkeur van de patiënt/cliënt en de beschikbare hulpmiddelen.

De fysiotherapie heeft in het laatste decennium forse vooruitgang geboekt wat betreft het evidence-based werken.
NDT, masseren, UKG, tapotage zijn alle uit de gratie geraakt, omdat er geen bewijs was voor de effectiviteit. Oefenen en het belang van lichaamsbeweging namen hun plaats in. Het protocol voor de ziekte van Parkinson bijvoorbeeld, bevat veel bewijsniveau I.COTG-richtlijn ziekte van Parkinson

Voor psychotherapie was het lange tijd moeilijk om hard bewijs van werkzaamheid te verkrijgen.
Lange tijd waren de "aspecifieke factoren van de psychotherapie, zoals de kerncondities van de hulpverlening en motivatie, verwachting en houding van de cliënt betere voorspellers van het resultaat dan de gekozen therapie.W. de Moor, De psychotherapeutische interventie deel I, Loghum Slaterus 1989 tweede herziene druk. Voor het effect van cognitieve gedragstherapie op depressie en angststoornissen bestaat tegenwoordig net zo veel bewijs als voor de effectiviteit van medicatie. Desalniettemin is er nog veel werk te doen. Veel therapeuten baseren hun therapie en hun adviezen meer op hun school of richting dan op hard bewijs.Artikel Mia Leijssen over de ethiek van evidence-based therapie, met korte citaten uit o.a. Lambert, M.S, Bergin, A.E., & Garfield, S.l. (2004). Introduction and Historical Overview. In Lambert (ed.), Bergin and Garfield's Handbook of Psychotherapy and Behavior change (p. 3-15). Fifth Edition. New York: Wiley & Sons.

Van Psychoanalytische Psychotherapie is intussen aangetoond dat ze even effectief is als cognitieve gedragstherapie [artikels Luyten e.a. https://web.archive.org/web/20180213021714/http://www.vvpt.be/wetenschappelijke-basis/4580362170]. Er zijn ook steeds meer aanwijzingen dat Langdurende Psychodynamische Therapie aantoonbare positieve effecten ressorteert en bovendien betere effecten heeft op complexe psychische stoornissen dan kortdurende psychotherapieën [idem].

Het evidence-based werken betekent voor veel beroepen met een praktische achtergrond (met veelal hbo-opleidingen als vereiste voor het uitoefenen van het beroep) een enorme omwenteling, door de andere, meer wetenschappelijke manier van denken en werken.

Evidence-based werken zorgt daardoor ook voor een verwetenschappelijking van deze opleidingen, waardoor de beroepen ook danig veranderen en de verschillen tussen WO-opleidingen en hbo-opleidingen steeds minder duidelijk worden.

 Kritiek op EBM
De kritiek op EBM richt zich voornamelijk op de stelling dat
'gebrek aan bewijs' niet hetzelfde is als 'gebrek aan effectiviteit'
en dat hoe meer de onderzoeksgegevens worden geaggregeerd en op een hoop worden gegooid hoe moeilijker het is om patiënten uit onderzoeken (met een enkele klacht) te vergelijken met de individuele patiënt (met meerdere klachten) zoals de arts die voor zich heeft.
EBM heeft namelijk betrekking op populaties en niet op individuen.
In The limits of evidence-based medicine stelt Tonelli dat
"kennis vergaard uit medische onderzoeken niet een direct antwoord geven op de primaire medische vraag wat het beste is voor de betrokken patiënt". Tonelli stelt dat voorstanders van EBM vaak de waarde van medische ervaring negeren.

EBM is de standaard geworden voor de medische praktijk en de behandelrichtlijnen.
Die richtlijnen geven voor elk advies aan, hoe hard het bewijs is. Men streeft naar bewijsniveau I (enkele goede RCT's of een goede meta-analyse. Veel richtlijnen bevatten echter aanbevelingen met niveau 4: expert opinion; een advies van de deskundigen in de werkgroep. Behalve dat er altijd meer te onderzoeken zal blijven dan er onderzocht is, zijn daar de volgende redenen voor:

 Soms, bijvoorbeeld wanneer er een algemeen effectief geaccepteerde therapie beschikbaar is, is het toepassen van randomised controlled trials niet ethisch. Niemand zal bijvoorbeeld nog voorstellen om bij beri beri een placebo-gecontroleerde trial te doen naar het effect van vitamine B1.
 Sommige groepen krijgen historisch gezien weinig of geen aandacht in medisch onderzoek (vrouwen, allochtonen, ouderen, zwangeren, mensen met meerdere of ernstige ziektes, gezien de farmacie alleen maar de effectiviteit van een medicijn (monotherapie) wil bewijzen dus allerlei mensen en ziektebeelden uitsluit om zuivere informatie te verkrijgen). Het gevolg is dat literatuur met betrekking tot deze doelgroepen schaars is terwijl de algemene literatuur niet voor hun toepasbaar hoeft te zijn. EBM wordt hierin weleens reductionistisch toegepast.
 Omdat het doen van EBM-onderzoek duur is, gaan budgethouders zich bemoeien met wat wel en niet onderzocht moet worden. Zo zal de overheid zich meer richten op onderzoek met betrekking tot preventieve maatregelen en de farmaceutische industrie op het bewijzen van de effectiviteit en veiligheid van medicijnen. Op sommige terreinen zal daarom weinig literatuur beschikbaar zijn.
 Publicaties in medische tijdschriften over een bepaald onderwerp hoeven geen representatief beeld op te leveren van het (gepubliceerd en niet-gepubliceerde) onderzoek met betrekking tot datzelfde onderwerp. Ook kunnen belangenconflicten het beeld doen vertekenen (publicatiebias). Een recent onderzoek (2006) meldt dat 56% van de leden van de 170-koppige DSM-IV- en IV-R-commissie één of meer financiële verbindingen hadden met de farmaceutische industrie. Honderd procent van de leden van de subcommissies 'Stemmingsstoornissen' en 'Schizofrenie en overige psychotische stoornissen' hadden financiële banden met de farmaceutische industrie. De overige commissies die verbindingen hadden waren: financiering wetenschappelijk onderzoek (42%), consultancy (22%) en sprekersbureau (16%).
 Vanuit praktische overwegingen worden in RCT's bijna altijd onderzoekspopulaties gebruikt die bestaan uit patiënten met 'schone' stoornissen: er is bij deze patiënten geen sprake van complicerende comorbiditeit, terwijl complicerende comorbiditeit in de klinische praktijk juist vaak voorkomt. Dit zorgt ervoor dat veel onderzoek lijdt onder een lage 'ecologische validiteit' (generaliseerbaarheid).
 Sommige wetenschappers menen dat de focus op EBM ertoe leidt dat er te weinig aandacht bestaat voor behandelvormen die zich minder lenen voor statistisch onderzoek, leidt tot een verlamming van innovatief onderzoek en vernieuwende behandelmethoden en onderzoekers ertoe dwingt hun aandacht te besteden aan het evalueren van bestaand onderzoek in plaats van het bedenken van nieuw onderzoek. Gekscherend wordt EBM door deze onderzoekers ook wel Extremely Boring Methodology genoemd.
 EBM richt zich alleen op onderzoek naar effectiviteit, maar bewijs van effectiviteit is geen bewijs dat de theorie achter de behandeling klopt. In de gedragstherapie, een vorm van psychologische hulpverlening die gebaseerd is op wetenschappelijk psychologisch onderzoek naar werkzaamheid en effectiviteit, is een discussie gaande of behandelingen naast bewezen effectiviteit ook theoretisch onderbouwd zouden moeten zijn of niet.
 Binnen de methodologie wordt de stelling "afwezigheid van bewijs is geen bewijs van afwezigheid"Citaat uit , The Demon-Haunted World (1995) 180. gezien als een van de voornaamste argumenten om EBM te bekritiseren. De afwezigheid van bewijs is geen bewijs voor de niet-werkzaamheid van een methode, bijvoorbeeld omdat de methode nog te jong is om zichzelf wetenschappelijk te hebben kunnen bewijzen. De kritiek richting EBM houdt in dat binnen EBM alleen die behandelingen en interventies genoemd worden die dit bewijs al wel hebben geleverd, waardoor nieuwe, mogelijk beter of tevens werkzame methoden niet toegepast worden door hulpverleners simpelweg omdat ze niet genoemd worden in de EBM handboeken.
 Kritiek is ook mogelijk op de rol die de Farmaceutische industrie speelt in de promotie van nieuwe medicijnen.

In 2005 stelde de voorzitter van de "Vereniging tegen de Kwakzalverij", Cees Renkens, in de studenteneditie van het Nederlands Tijdschrift voor Geneeskunde, Kerkroof. Nederlands tijdschrift voor geneeskunde; Studenteneditie, Jaargang 8 (december 2005) nr. 4] dat deze onderzoekmethode een eventueel verband waarschijnlijker of minder waarschijnlijk maakt, maar niets verklaart. Daarom vindt Renckens: "Onderzoeksresultaten waarvoor (...) geen goede theoretische verklaring kan worden gevonden moeten diep worden gewantrouwd. Dat geldt ook in de frontlinie van de wetenschap, maar zeker voor de claims van de alternatieve geneeskunde. Het was Skrabanek die als een van de eersten waarschuwde voor de gevaren van 'randomised clinical trials of absurd claims' en pleitte voor de 'demarcation of the absurd'".

Geneeskundige behandeling
Geneeskundig onderzoek
Zorg



Evidence-based practice (EBP) is het uitvoeren van een handeling door een beroepsbeoefenaar op zo'n wijze dat de uitvoering is gebaseerd op de best beschikbare informatie over doelmatigheid en doeltreffendheid.

Binnen de geneeskundige en paramedische beroepen is EBP een belangrijke stroming die vaak wordt aangeduid als evidence-based medicine (EBM). In het onderwijs is het principe van EBP sterk in opkomst nadat er methoden en didactieken waren ingevoerd die achteraf niet bleken te werken.
Het evidence-basedpracticemodel vindt als beoordelingsinstrument ook ingang bij overheden en verzekeraars die beroepsmatig handelen economisch willen toetsen.

Rationalisatie
In de regel worden drie belangrijke informatiebronnen genoemd die EBP kunnen voeden:
 informatie uit het wetenschappelijke domein, meestal in de vorm van collegiaal getoetste artikelen in vakbladen of wetenschappelijke databanken
 ervaring en inzicht van de beroepsbeoefenaar zelf en de kennis van experts in het vakgebied
 informatie en voorkeuren van de gebruiker(s)

Binnen een aantal domeinen kan hier nog een maatschappelijke of normatieve bron aan worden toegevoegd. Voorbeelden zijn ethiek, pedagogiek, politicologie of recht.

Met EBP beogen beroepsbeoefenaren een rationalisatie van hun handelen, maar de term dient niet te worden verward met ‘wetenschappelijk bewijs’ of ‘wetenschappelijk effect’.
Over wat als ‘wetenschappelijk bewijs’ mag gelden bestaat vaak weinig consensus, met name in de menswetenschappen vanwege de methodologische problemen die onderzoek vaak met zich meebrengt. Het meten van ‘effect’ is in de regel erg lastig door het grote aantal mogelijke derde variabelen (‘confounding variables’) die het menselijk handelen beïnvloeden. Daarom probeert evidence-based practice de rationalisatie van het handelen van de beroepsbeoefenaar met gebruikmaking van zo veel mogelijk bronnen te funderen.

Informatieselectie
EBP mag niet gezien worden als panacee voor beroepsmatig handelen, omdat de drie eerder genoemde bronnen van informatie ieder veel onzekerheden herbergen. Het is verder lastig de waarde van de drie informatiebronnen bij elkaar op te tellen. Welke bron zwaarder weegt is vaak afhankelijk van machtsverhoudingen binnen een professionele sector, maar daarmee niet automatisch ‘evidence-based’.

De beschikbare informatie zelf is vaak uitkomst van een zoekproces. Daarbij kan de grote hoeveelheid informatie die in onze wereld beschikbaar is een probleem vormen, en soms leiden tot selectief winkelen. Voor dit probleem worden tegenwoordig veel meta-analyses en 'systematic reviews' uitgevoerd die proberen alle beschikbare informatie bijeen te brengen en te wegen (zie de sites van de Campbell Collaboration en de Cochrane). Bovendien moet worden erkend dat voor complexe problemen geen eenvoudige standaardoplossingen zijn te vinden. Rationalisatie van handelen kan nooit het enige criterium zijn bij beroepsmatige hulpverlening. Daarnaast is het waarschijnlijk dat de werkzaamheid van evidence-based methoden maar voor een klein deel (misschien 15 %),Wampole Duncan & Miller, 2000; Wampold,2007 uit de methode zelf voortkomt en voor meer dan 35 % uit de responsiviteit van de hulpverlener en 40% vanuit de client zelf. De effectgroottes die bovengenoemde meta-analyses laten zien van methoden in het sociale domein zijn meestal dan ook relatief klein.

Ook de informatie van de gebruiker levert vaak geen eenduidig beeld waarop een heldere en eenduidige handelwijze kan worden gebaseerd. Veel waarderingen door gebruikers hangen af van hun verwachtingen vooraf, hun afhankelijkheid van de beroepsbeoefenaar en de wijze waarop in de relatie tussen beroepsbeoefenaar en gebruiker wordt gecommuniceerd.

Professionele blindheid
De organisatie waarvoor een beroepsbeoefenaar werkt en de daarbij behorende paradigma's beïnvloeden de visie van de hulpverlener op complexe maatschappelijke problemen. Een organisatiecultuur wordt aan nieuwe medewerkers soms doorgegeven als zijnde 'de waarheid' en 'de werkelijkheid'.Schein, E.H. (1997): Organizational culture and Leadership. San Francisco: Jossey-Bass Wanneer een bepaalde visie dermate overheersend is, of wanneer er binnen een organisatie sterk op productie wordt gestuurd bestaat het risico van het ontstaan van 'foutenculturen' in de organisatie. Voorbeelden zijn de zichzelf bevestigende redenering, het ‘zie je wel’-effect, ‘magisch denken’ in oorzaak-gevolgrelaties, en het selectief zoeken naar steun voor je eigen opvatting (tunnelvisie).

Evidence-based practice kan beroepsbeoefenaars helpen scherp te blijven kijken naar een specifieke situatie om te voorkomen dat ze zich te veel laten leiden door allerlei cultuur bepaalde 'ruis'.

Practice-based evidence
Als reactie op een dominante EBP stroming in de medische wetenschap is onder meer vanuit de psychiatrie het begrip 'practice-based evidence' (PBE) opgekomen. Binnen PBE, waarbij de ervaring van de beroepsbeoefenaar een belangrijke rol speelt, zijn de context van het beroepsmatig handelen en de professionele autonomie van de beroepsbeoefenaar uitgangspunt van handelen. Beslis- en denkfouten, maar ook het probleem van de professionele 'self-serving bias' (vooroordelen) vormen een valkuil bij de toepassing van dit begrip in de beroepsuitoefening.

Kritiek
Binnen de methodologie wordt de stelling "absence of evidence is not evidence for absence" gezien als een van de voornaamste argumenten om EBP te bekritiseren.Quote van dr Carl Sagan De afwezigheid van bewijs is geen bewijs voor de niet-werkzaamheid van een methode, bijvoorbeeld omdat de methode nog te jong is om zichzelf wetenschappelijk te hebben kunnen bewijzen. De kritiek richting EBP houdt in dat binnen EBP alleen die behandelingen en interventies genoemd worden die dit bewijs al wel hebben geleverd, waardoor nieuwe, mogelijk beter of tevens werkzame methoden niet toegepast worden door hulpverleners simpelweg omdat ze niet genoemd worden in de EBP-handboeken.

Standaard
Zorg
Geneeskundig onderzoek
Arbeid
Toegepaste wetenschap



thumb|Extramurale ouderenzorg
Extramurale ouderenzorg vanuit verzorgingscentra is een vorm van intensieve thuiszorg voor mensen met een verzorgingshuisindicatie die niet zijn opgenomen in een instelling. Het doel is om zelfstandig wonende ouderen met een verzorgingshuisindicatie zodanig zorg te bieden zodat verhuizing naar een intramurale omgeving kan worden uitgesteld of worden voorkomen.

Door extramurale zorgverlening kunnen mensen langer op zichzelf blijven wonen en krijgen ze toch de nodige zorg en verpleging. Deze zorg wordt vaak aangeboden in geschikte of aangepaste woningen (aanleunwoningen) die in de directe omgeving een verzorgingscentrum zijn gelegen, dit in verband met een korte aanlooptijd van de zorgverleners.

Mensen krijgen zorg in hun eigen huis. Naargelang de benodigde verzorging kan een woonruimte worden voorzien van ondersteunende voorzieningen zoals: alarmering, geen drempels, rolstoel-, bed- of brancardtoegankelijk, handgrepen, aangepaste sanitaire ruimte, lift, enzovoort. Op deze manier speelt de zorgsector op een passende manier in op de zorgvraag.

Extramurale zorg heeft aandacht voor lichamelijke en psychosociale zorgbehoeftes:
De lichamelijke zelfzorgtekorten
Sociale behoeftes
Beide voorgaande bevorderen de geestelijke gezondheid

Extramurale zorg (verzorging, verpleging en psychosociale ondersteuning, aangevuld met het gebruik van voorzieningen en diensten die in het verzorgingshuis aanwezig zijn) is bedoeld voor ouderen met een verzorgingshuisindicatie:
 de te bieden zorg is 24 uur per dag en 7 dagen per week beschikbaar
 in principe wordt dezelfde zorg- en dienstverlening als aan verzorgingshuisbewoners (met  uitzondering van verblijf) aangeboden
 de zorgverlening geschiedt zowel op afspraak als op afroep
 er wordt een individueel zorgpakket samengesteld en vastgelegd in een zorgovereenkomst
 de zorgaanbieder staat voor de continuïteit en de coördinatie van de afgesproken zorg en dienstverlening.

Wanneer een zorgvrager/cliënt niet (meer) in staat is om zelfstandig voor zichzelf te zorgen, dan wordt de totale zorg overgenomen en de woonsituatie daarvoor aangepast. In deze situatie, waarin het niet (langer) mogelijk is dat de zorgvrager/cliënt in een eigen woning blijft wonen, is het zaak ervoor te waken dat de zorgbehoevende de regie over zijn of haar leven niet verliest.

Zorg



Extramuralisering is het streven om buiten de muren van een intramurale instelling (waar iemand opgenomen wordt) gelijkwaardige zorg te bieden, bijvoorbeeld in de eigen woning (thuiszorg). Steeds vaker willen ouderen, die behoefte hebben aan (intensieve) verzorging of verpleging zelfstandig blijven wonen. De zorgsector speelt hierop in door een passend aanbod te creëren.

Bij de extramurale verzorgingshuiszorg gaat het om een combinatie van verzorging, verpleging, psychosociale ondersteuning, aangevuld met het gebruik van voorzieningen en diensten die in het verzorgingshuis aanwezig zijn. Dit betekent dat niet alle zorg naar de oudere gebracht wordt, maar dat in een aantal situaties de oudere van voorzieningen in het verzorgingshuis gebruikmaakt. Het doel is om zelfstandig wonende ouderen met een verzorgingshuisindicatie zodanig zorg te bieden, dat een verhuizing naar een intramurale situatie kan worden uitgesteld of worden voorkomen.

Een aantal kenmerken van extramurale zorgverlening zijn:
Het is bedoeld voor ouderen met een verzorgingshuisindicatie.
De te bieden zorg is 24 uur per dag en 7 dagen per week beschikbaar.
In principe wordt dezelfde zorg – en dienstverlening als aan verzorgingshuisbewoners aangeboden.
De zorgverlening wordt geboden zowel op afspraak als op afroep.
Er wordt een individueel zorgpakket samengesteld en vastgelegd in een zorgovereenkomst.
De zorgaanbieder staat voor de continuïteit en de coördinatie van de afgesproken zorg en dienstverlening.

 Zie ook
Extramurale ouderenzorg

Zorg



thumb|Slingerhes (met staartstuk), in dit geval voor fixatie op bed
Met fixatie wordt binnen verschillende werkvelden in zorg en welzijn, in het bijzonder in de psychiatrie, de zorg voor verstandelijk gehandicapten en de ouderenzorg, het op enigerlei wijze beperken van de bewegingsmogelijkheden van een patiënt verstaan. Anders dan vaak wordt gedacht, gaat het hierbij niet alleen om vastbinden of stevig vasthouden, maar om alle vormen van inperking.

Vrijheidsbeperkende maatregelen zijn in strijd met de grondrechten van een individu. Fixatie en andere dwang mogen daarom in Nederland niet worden toegepast zonder nadrukkelijke toestemming van een verzorgde of diens wettelijke vertegenwoordiger. Enige uitzondering daarop zijn de middelen en maatregelen vastgelegd in de Wet bijzondere opnemingen in psychiatrische ziekenhuizen (Bopz) en het Besluit middelen en maatregelen Bopz of een maatregel van een arts gebaseerd op de Wet op de Geneeskundige Behandelingsovereenkomst (WGBO).

Fixatie kan alleen een uiterst middel zijn om gevaar af te wenden of ernstige nadelen voor de gezondheid te voorkomen en moet altijd op de minst ingrijpende wijze worden uitgevoerd.

Geschiedenis
De eerste vormen van fixatie werden toegepast in de dolhuizen. Naast het simpelweg opsluiten van patiënten, werd gebruikgemaakt van ijzeren dwangmiddelen zoals ijzeren beugels om iemand aan een bank of muur te bevestigen. Op een dwangstoel werden de benen vastgebonden, terwijl de armen zo werden vastgemaakt dat ze naar achteren konden worden getrokken. Wie beet kreeg een ijzeren beugel in de mond.

In de negentiende eeuw werden onder invloed van de industrialisatie verschillende "machines" ontworpen om krankzinnigen te fixeren. In Nederland kwam in 1841 de "krankzinnigenwet" tot stand. Dit zorgde voor een verbetering van de zorg: ijzeren dwangmiddelen werden vervangen door leren dwangbuizen en riemen.

Begin twintigste eeuw werd in de psychiatrie fixatie op verschillende manieren toegepast:
 separatie (vaak voor lange tijd): bij zeer agressieve patiënten
 gebruik van zeer zware slaapmiddelen of opiaten, met als nadeel de kans op verslaving
 spanzeil: gelegen op een bed werd een spanzeil gespannen over de patiënt zodat alleen zijn hoofd nog zichtbaar was. Het zeil werd onder het bed vastgemaakt.
 dwangjack: jacks met doorlopende mouwen of met mouwen die men op de rug kon binden.
 droge of natte wikkeling: het gehele lichaam werd in droge of natte doeken gewikkeld. Daaromheen ging een hoes die met touwtjes op de rug werd vastgebonden.

Vormen van fixatie
Voorbeelden van fixatie zijn het vasthouden of neerdrukken van een zorgvragende (fysiek ingrijpen), het aanleggen van fixatiemateriaal om een persoon in bed of (rol-)
stoel te houden, een rolstoel vastzetten.
Voor langdurige of een steeds herhaalde fixatie bestaat een verscheidenheid aan fixatiematerialen en bewegingsbeperkende methoden en techniek:
 smeerpakken of armkokers
 een Zweedse band of onrustband (buikband)
 polsbanden en enkelbanden
 Zweedse hessen voor het fixeren op een bed
 het gebruik van bedhekken
 tafelblad voor rolstoel
 weghalen van loop- of opsta-hulpmiddel bij bed of stoel als patient niet zelfstandig kan lopen
 zorgvragende niet uit bed of rolstoel halen als deze de transfers niet zelf kan doen
 elektronisch waarschuwingssysteem bij beweging

Gebruik van fixatie kan slechts in bijzonder ernstige gevallen plaatsvinden. In het algemeen kan dit gedaan worden als een patiënt een ernstig gevaar of risico vormt voor zichzelf of zijn omgeving.
Dat kan het geval zijn bij:
 automutilatie beperken
 extreme onrust, bijvoorbeeld ook 's nachts niet in bed kunnen blijven
 geneeskundige behandeling mogelijk maken
 destructief gedrag
 agressief gedrag
 suïcidale neigingen
 verhoogd valrisico

Volgens de Wet Bopz mag een maatregel nooit alléén worden besloten en moet het gebruik van deze maatregelen geregistreerd staan in het zorg- of behandelplan van de cliënt. Wel bestaan er regels om ook in noodgevallen zonder eerdere registratie de materialen te gebruiken. Er is een nieuwe wet aangenomen, de Wet Zorg en Dwang, die per 1 januari 2020 in werking treedt en de Wet Bopz dan vervangt.

Negatieve gevolgen
Het gebruik van fixatie kan de volgende negatieve effecten tot gevolg hebben:
Lichamelijk: immobiliteit, demineralisatie van het bot, diepe trombose, embolie, oedeem, verminderde circulatie, verminderde ademhalingscapaciteit, verminderde conditie, verminderde spiermassa, verlies van balans, contracturen, decubitus, incontinentie van urine en ontlasting, constipatie
Geestelijk: angst, afweer, vernedering, onbehaaglijk gevoel, desoriëntatie, afwijkend gedrag, verminderd zelfbeeld, verwardheid, agressie, depressie, toename onrust, sociaal isolement

Nieuwe inzichten
Uit wetenschappelijk onderzoek blijkt dat vrijheidsbeperkende maatregelen vaak niet de juiste oplossing zijn voor de gegeven situatie of zelfs een averechtse werking kunnen hebben. Fixatie om vallen te vermijden, leidt tot vermindering van de spiermassa en verlies aan (romp-)balans, waardoor het valrisico wordt vergroot.Hamers, J.P.H., Feiten over vrijheidsbeperking in verpleeghuizen. Universiteit Maastricht, 2010  Het aan banden leggen van een jeugdige verzorgde om zijn bewegingsdrang onder controle te hebben veroorzaakte weerstand en agressie. De betere oplossing was het opzetten van een dagbestedingsprogramma met voldoende beweging.

De geestelijke gezondheidszorg (GGZ), ouderenzorg en gehandicaptenzorg werken mede daarom aan het terugdringen van vrijheidsbeperking. Veel instellingen stappen over op het gebruik van minder ingrijpende alternatieven die regelmatig beter blijken te werken.

Bewustwording
Vooral in sectoren van de zorg die niet worden bestreken door de Wet Bopz, zoals de ouderenzorg in verpleeghuizen en aan huis, zijn medewerkers er zich meestal niet van bewust dat het nemen van bewegingsbeperkende maatregelen zonder overleg vooraf en toestemming van verzorgde niet is toegestaan. De maatregelen worden veelal met goede bedoelingen genomen, op verzoek van de familie, vanuit een paternalistische werkhouding of wegens hoge werkdruk of personeelstekort. Dit geldt voor zowel Nederland als België.

Zie ook
Middelen en Maatregelen
Wet Bopz
Wilsbekwaam

Externe links
 Fixatiematerialen
 Regelgeving rondom fixatie

Psychiatrie
Ouderenzorg
Zorg
Gezondheidszorg
Vrijheidsbeperkend middel



Gezinszorg of gezinsverzorging is een vorm van thuiszorg ofwel 'zorg aan huis'. Onder thuiszorg wordt verstaan hulp-aan-huis voor mensen met een tijdelijke of langdurige medische beperking bij het opstaan, wassen & aankleden en/of verpleegkundige medische verzorging.

De kosten van gezinszorg worden in Nederland sinds 2015 vergoed vanuit de ziektekostenverzekering. Gezinszorg kan worden aangevraagd via de huisarts of de behandelend arts in het ziekenhuis. Hulp in de huishouding kan worden vergoed in het kader van de Wet maatschappelijke ondersteuning (WMO).

In Vlaanderen en Brussel bieden de diensten voor gezinszorg verzorging, huishoudelijke hulp en ondersteuning bij verplaatsingen in en rond de woning aan elke hulpvrager met fysieke, psychische of sociale problemen. De hulp is gereglementeerd en gesubsidieerd door de Vlaamse overheid en wordt georganiseerd en aangeboden door private diensten of openbare centra voor maatschappelijk welzijn.

Zorg



thumb|Sint-Jansgodhuis, Ieper
Een godshuis is
 een gebouw dat dient voor de eredienst, een kerkgebouw of tempel.Van Dale, 9e druk 1970 dr. C. Kruyskamp Voor het eerst in twee delen (A-N, O-Z).
 liefdadigheidsinstelling waar om godswil armen, zieken, ouderen en wezen worden verzorgd. Vaak worden godshuis en gasthuis als synoniemen gebruikt, waarbij men in Vlaanderen een voorkeur heeft voor godshuis (in het Frans Maison de Dieu, Hôtel-Dieu, Hospice ; Engels Hospice). Het vervolg van dit artikel is gewijd aan het godshuis als gasthuis.

Ontstaan
Godshuizen ontstonden aanvankelijk als hospitalen aan de stadspoorten, waar arme passanten of kloosterlingen onderdak konden krijgen, soms voor één nacht, wanneer de stadspoorten al gesloten waren. Langzamerhand kregen ze meer functies, zodat onder de noemer godshuizen ook begijnhoven, ziekenhuizen, leprozenhuizen, pesthuizen, oude-mannen en vrouwenhuizen, proveniershuizen, vondelinghuizen en weeshuizen konden geteld worden.Ziek in middeleeuws - Het Utrechts Archief

Naarmate de steden ontstaan en zich uitbreiden, wordt het aantal godshuizen in de steden zelf ook steeds talrijker. Onder meer als gevolg van de Reformatie en de godsdienstoorlogen wordt hun financiële positie vanaf de 16e eeuw echter steeds moeilijker. Het verscherpte sociale klimaat en de groeiende armoede droegen er in de 16e eeuw verder toe bij dat de selectie steeds strenger werd, en men zich meer en meer ging toeleggen op meest behoeftigen, de zieken. Daardoor wordt het gasthuis ook meer en meer aanzien als hospitaal of ziekenhuis - ook vandaag worden ziekenhuizen nog vaak gasthuis genoemd. De term godshuis wordt veeleer synoniem van ouderlingenhuis of hospice. (Sinds een aantal jaren wordt de term hospice gebruikt als zorginstelling voor terminale zieken).

Burgerlijke Godshuizen (Hospices Civils)
Met de Franse Revolutie neemt de staat ten volle zijn verantwoordelijkheid op m.b.t. de organisatie van de armenzorg. De wetten van 16 vendémiaire en 7 frimaire van het jaar V regelen ook voor België de oprichting en organisatie van de twee organen die met de armenzorg zullen belast worden: de Burgerlijke Godshuizen (Hospices Civils) en de Burelen van Weldadigheid.
Wie zichzelf niet kan behelpen maar thuis kon geholpen worden viel onder de bevoegdheid van de weldadigheidsburelen;
Wie niet thuis kan verzorgd worden, bijvoorbeeld vanwege zijn jonge leeftijd, gezondheid of ouderdom, valt onder de bevoegdheid van de Burgerlijke Godshuizen om in hun “hospitalen” opgenomen te worden. In het algemeen gaat het hier dan om de ziekenhuizen (hôpitaux), de tehuizen voor ouderlingen (hospices) en de weeshuizen (orphelinats).

Beide instellingen werden in België in 1925 samengevoegd tot de Commissies Van Openbare Onderstand, sinds 1976 de Openbare Centra voor Maatschappelijk Welzijn.

Godshuizen in België
thumb|Godshuis De Vos, Brugge
Brugse godshuizen

In Brugge dateren de oudste godshuisjes uit de 14de eeuw. Er zijn nog meer dan 40 godshuiscomplexen, meestal van het binnenhoftype, wat in Nederland hofje wordt genoemd. Het merendeel, in totaal meer dan 250 woningen, wordt door het OCMW aan bejaarden verhuurd.

Antwerpse godshuizen
thumb|left|Godshuis Jan Van der Biest, Antwerpen
In verschillende Europese landen en ook binnen de Lage Landen verschilden de ontwikkelingen nogal van stad tot stad. In Antwerpen stonden de meeste godshuizen vanaf de 16e eeuw onder het beheer van de Aalmoezenierskamer. Men maakte onderscheid tussen de grote en de kleine godshuizen. Als grote godshuizen had men het Dulhuis of Zinnelozenhuis voor geesteszieken, het Vondelingenhuis voor vondelingen en tot slot het Maagdenhuis en het Knechtjeshuis voor respectievelijk weesmeisjes en -jongens.

De kleine godshuizen waren de talrijke stichtingen die bedoeld waren om aan een beperkt aantal onbemiddelde bejaarde vrouwen, mannen of gehuwde paren een huisvesting en een jaarlijkse toelage te verschaffen. In Nederland werden dergelijke stichtingen meestal aangeduid onder de benaming hofje. Het gaat daarbij om een klein gebouwencomplex, een reeks lage woningen, gegroepeerd rond een centraal grasplein met een centrale pomp. De toegang van het godshuis is een smalle gang die op de straat uitmondt en daarvan is afgesloten met een poortje, waarop een opschrift staat. Veel godshuizen hebben ook een kleine kapel en een afzonderlijk pomphuis waar de bewoners terechtkonden voor het wassen.

De godshuizen werden gesticht door burgers of door burgerlijke en godsdienstige gemeenschappen. Burgers beoogden natuurlijk het liefdadige doel op zich, maar hoopten met de stichting zich ook gunstig in het hiernamaals in te kopen. Vaak waren de bewoners verplicht om regelmatig te bidden voor het zielheil van de weldoende stichters. De opschriften verwijzen naar de intentie waarmee het godshuis werd opgericht, bv. Ter ere van de zeven Bloedstortingen, de zeven Weeën, of hier te zaaien om in het hemelrijk te maaien. Ook verenigingen stichtten godshuizen, zoals de smeden, de huidevetters, de droogscheerders en andere ambachten.

Godshuizen in andere steden
Het ontstaan en de inrichting van godshuizen in andere Vlaamse steden, zoals Lier, Ieper of Gent, is vergelijkbaar met de hierboven beschreven situaties in Brugge en Antwerpen.
In de negentiende eeuw ontstond in de Oost-Vlaamse gemeente Sint-Laureins een monumentaal godshuis. In Leuven bestond er ruim drie eeuwen lang het godshuis van de Zevenslapers.

 Zie ook

 Gasthuis
 Godskameren
 Hofje

Zorg
Rooms-Katholieke Kerk
Gasthuis
Ouderenzorg
Liefdadigheid



Huishoudelijke verzorging of diensten voor gezins- en bejaardenhulp is een vorm van thuiszorg waarbij professionele hulpverleners bij zorgbehoevende mensen thuis helpen bij het uitvoeren van diverse huishoudelijke taken, bij verplaatsingen in en rond de woning en bij persoonsverzorging.

De frequentie van de tussenkomsten hangt in grote mate af van de zelfredzaamheid van de aanvrager en zijn/haar verwanten.

Huishoudelijke verzorging houdt onder meer in dat een warme maaltijd wordt bereid, eerder kleinschalig poetswerk wordt verricht zoals vegen, dweilen, de ramen lappen (geen grote lenteschoonmaak), boodschappen, de was en de strijk worden gedaan. Indien nodig zal de verzorgende de cliënt ook helpen bij de persoonlijke hygiëne.

Nederland
In Nederland wordt de professionele huishoudelijke verzorging of verleend door een medewerker in dienst van een aanbieder (meestal thuiszorgorganisatie of schoonmaakbedrijf) of door een hulp in dienst van de cliënt zelf, de zogenaamde alfahulp.

Vlaanderen
In Vlaanderen heeft de ontzuiling zich in tegenstelling tot Nederland niet ten gronde doorgezet. Vandaar dat een belangrijk aanbod van huishoudelijke verzorging bestaat uit diensten voor gezinszorg die verbonden zijn aan een mutualiteit of ziekenfonds. De bekendste Vlaamse spelers zijn de katholieke organisaties Familiehulp en Familiezorg, het autonome Solidariteit voor het Gezin (heeft als partner Liberale Mutualiteiten, Onafhankelijk Ziekenfonds, Euromut, Partena, Securex en het Vlaams Neutraal Ziekenfonds) en het Centrum voor Thuiszorg dat socialistisch van oorsprong is.

Van groot belang in Vlaanderen is het wettelijke systeem van de dienstencheque waaronder veel diensten voor huishoudelijke verzorging actief zijn. Deze wetgeving bestaat reeds geruime tijd maar werd sinds het begin van de 21ste eeuw geactualiseerd. Deze regelgeving heeft tot doel het zwartwerk dat ook in deze sector aanwezig is zo veel mogelijk te officialiseren. Tevens wordt op die manier het segment van de huishoudelijke verzorging binnen het welzijnslandschap ten dele gecontroleerd 'geprivatiseerd'. Het grote voordeel is dat het aanbod zo beter de sterk gestegen vraag naar bijstand kan volgen zonder dat de dienstverlening te duur wordt. Zorgbehoevende personen die betalen met dienstencheques moeten slechts een klein bedrag uitgeven. De rest wordt bijgepast door de overheid. Het systeem van de dienstencheques is erg succesvol.

Zorg



thumb|Landelijk Bureau Amsterdam
Humanitas is een Nederlandse vereniging voor maatschappelijke dienstverlening en samenlevingsopbouw.

Geschiedenis
De organisatie op humanistische grondslag wordt op 31 mei 1945 opgericht door Joris in 't Veld, Piet Faber en Jo Boetje. De eerste jaren opereert Humanitas als stichting, maar met ingang van 1948 wordt de vrijwilligersorganisatie een vereniging. De kernwaarden van Humanitas zijn gelijkwaardigheid, behoud van regie over het eigen leven en  verantwoordelijkheid voor jezelf en voor een ander. De organisatie wil op een betrokken en vraaggerichte manier werken.

 Vereniging
De ledenraad is het hoogste verenigingsorgaan bij Humanitas. De raad houdt toezicht op en benoemt het hoofdbestuur. Algemeen directeur ad interim Angelique van Dam legt verantwoording af aan het hoofdbestuur. Humanitas heeft ruim 80 lokale afdelingen, verdeeld over vijf districten. Het Landelijk Bureau is gevestigd in Amsterdam. Het eigen blad heet "Van Mens tot Mens".

De meer dan zevenhonderd activiteiten van Humanitas richten zich op zes thema's:
Eenzaamheid
Verlies (onder meer hulp bij rouw en echtscheiding)
Opvoeden (ondersteuning bij de opvoeding)
Opgroeien (Kindervakantieweken, jongerenmaatjes)
Detentie (hulp tijdens en na gevangenschap)
Thuisadministratie (hulp bij het op orde krijgen van de financiën)
Jaarlijks ondersteunen de ongeveer 25.000 geschoolde vrijwilligers zo’n 75.0000 mensen. Het scholingsaanbod voor de vrijwilligers wordt georganiseerd door de Humanitas Academie.

 Stichtingen
Vanuit de vereniging Humanitas zijn diverse werkstichtingen ontstaan. Zij werken met toestemming van de moedervereniging onder de naam ‘Humanitas’. De stichtingen zijn echter zelfstandige organisaties met een eigen bestuursvorm. Zij bieden ondersteuning aan specifieke groepen op basis van de Humanitas-waarden. Deze werkstichtingen zijn: Stichting Humanitas (met name in Rotterdam werkzaam) , Stichting Humanitas DMH (Dienstverlening aan Mensen met een Hulpvraag), Stichting Humanitas Kinderopvang (hoofdkantoor in Heerlen), Stichting Humanitas Financiële Hulpverlening en Stichting Humanitas Onder Dak Groep (Twente). De vereniging Humanitas en de werkstichtingen komen periodiek bijeen voor beraad.

 Participatie
Humanitas is aangesloten bij diverse maatschappelijke organisaties zoals de Humanistische Alliantie, Solidar (een Europese koepel van maatschappelijke organisaties), de Sociale Alliantie (tegen armoede en sociale uitsluiting) en Coalitie Erbij (nationale coalitie tegen eenzaamheid).

 Fondsenwerving
Humanitas heeft een CBF-keurmerk en is door de belastingdienst aangemerkt als een algemeen nut beogende instelling (ANBI).

 Externe link
Officiële website

Nederlandse vereniging
Zorg



Intramurale zorg (letterlijk: zorg binnen de muren) is gezondheidszorg die gedurende een onafgebroken verblijf van meer dan 24 uur geboden wordt in een zorginstelling, zoals een ziekenhuis, verpleeghuis, verzorgingshuis of een instelling voor verstandelijk gehandicapten. De geboden zorg kan bestaan uit begeleiding, verzorging en/of behandeling.

Complementair hieraan is extramurale of ambulante zorg. Hieronder verstaat men zorg die de zorgvrager op afspraak in de praktijk van de hulpverlener krijgt, of die de hulpverlener bij de cliënt aan huis levert.

Er zijn nog enkele begrippen die hiermee gerelateerd zijn:
Semimurale zorg wordt geboden in bijvoorbeeld een beschermde woonvorm, een dagverblijf of een gezinsvervangend tehuis.
Transmurale zorg of ketenzorg is multidisciplinaire zorg die geleverd wordt door meerdere hulpverleners, doorgaans geboden door verschillende zorgaanbieders, volgens een onderling afgestemd plan.

 Nederlandse situatie
In Nederland worden de "muren" tussen deze vormen van zorg sinds de jaren negentig minder hoog en duidelijk; in jargon heet dit ontschotten. Er wordt bijvoorbeeld door de indicatiecommissies niet zozeer een indicatie afgegeven voor een voorziening, maar voor een functie, zoals behandelen, begeleiden of verzorgen.

Lange tijd was er een groot verschil in de wijze van financiering, maar ook dit is aan het veranderen; ook de AWBZ wordt overigens geadministreerd door de ziektekostenverzekeraars.

Dwangmaatregelen mogen op dit moment alleen in een instelling met psychiatrische klinieken met BOPZ-erkenning plaatsvinden, maar een wet is in voorbereiding waarin dit niet meer gekoppeld is aan de vorm van de zorg.

 Gehandicaptenzorg
Eerder waren instellingen voor mensen met een verstandelijke beperking groot en boden alles wat nodig was, terwijl mensen in een gezinsvervangend tehuis daarnaast gebruik maakten van een dagverblijf en de reguliere gezondheidszorg. Tegenwoordig wonen ook de intramurale cliënten in kleine groepen en maken gebruik van diensten in de samenleving of bezoeken een dagverblijf; terwijl thuiswonende mensen een beroep doen op de mogelijkheden van de instelling.

 Ouderenzorg
In de ouderenzorg is het verschil tussen verzorgingscentrum en verpleeghuis veel kleiner dan vroeger. In de jaren zeventig waren bejaardenhuizen nog bestemd voor gezonde ouderen en verpleeghuizen voor zieken of voor mensen met een beperking. De bejaardenoorden zijn nu woon- en zorgcentra, die niet zelden ook enkele bedden voor mensen met een verpleeghuis-indicatie hebben. Meestal is er dan contact met een verpleeghuisarts die de zorg van de huisarts kan ondersteunen. Anderzijds hebben deze zorgcentra vaak ook een functie voor ouderen in de buurt en kunnen al dan niet in aanleunwoningen wonende bejaarden een beroep doen op zorgverlening, bijvoorbeeld in de vorm van maaltijdverstrekking, badbeurten, een alarmsysteem en dergelijke. Anno 2015 wordt het aantal verzorgingscentra sterk teruggebracht. Zorgbehoevende ouderen dienen langer thuis te blijven wonen en meer dan voorheen een beroep te doen op mantelzorg en algemene voorzieningen waarvoor niet meer de centrale overheid maar de gemeente verantwoordelijk is.

 Psychiatrie
In de psychiatrische zorgverlening functioneren zogenoemde 'transmurale teams'. Ze behandelen en begeleiden patiënten door de hele psychiatrische zorgketen en geven dus zowel thuiszorg als intensieve zorg in een kliniek als dat tijdelijk nodig is.

 Ketenzorg
De somatische zorg in het algemeen ziekenhuis is de laatste decennia steeds verder beperkt tot die mensen die klinische behandeling behoeven. De ligduur is extreem veel korter dan vroeger. Men spreekt van ketenzorg; de zorg wordt steeds vaker geleverd door thuiszorg, huisarts en polikliniek. Wanneer iemand moet revalideren na een botbreuk of anderszins verzorging nodig heeft, wordt sneller dan vroeger een beroep gedaan op de kortverblijfafdeling van een verpleeghuis of verzorgingshuis.

Zie ook
Extramuralisering
Ambulante zorg

Zorg



In kleinschalige woonvormen voor psychogeriatrische zorgvragers wordt zorg verleend in een herkenbare, huiselijke omgeving.
De bewoners vormen samen een gewoon huishouden en kunnen zelf hun dagelijks leven inrichten.

Verzorgenden en begeleiders maken deel uit van het huishouden.
Ondersteuning en zorg sluiten zo veel mogelijk aan bij de leefstijl en voorkeuren van de bewoners.

 Kenmerken
Kleine groepen bewoners van zes tot acht personen ontvangen zorg en ondersteuning van een vaste groep medewerkers.
Dat aantal bewoners is niet toevallig. Op deze manier kan men een overzichtelijke huishouding voeren en is het ook voor de bewoners nog overzichtelijk.

Ook is bij een groepsgrootte van zes één begeleider voldoende, bij grotere groepen moeten soms meerdere verzorgenden aanwezig zijn.
Er is een gezamenlijke woonkamer met keuken en iedere bewoner heeft zijn of haar eigen slaapkamer. Op deze manier is het erg herkenbaar als een huis.

Er wordt een normaal huishouden gevoerd, inclusief bijvoorbeeld koken, afwassen en stofzuigen.
Hierdoor staat de zorgvrager in wezen nog midden in het leven en is op deze manier een onderdeel van de maatschappij.

Kleinschalige woonvormen kunnen in de volgende settings ondergebracht zijn:
Zelfstandige woonvoorzieningen. Dit zijn “gewone” woonhuizen in een woonwijk. Bewoners zijn op deze manier geïntegreerd in de wijk en nemen zo deel aan het sociale leven. Ze maken bijvoorbeeld gebruik van de aanwezige winkels of buurthuis. Deze woonhuizen kunnen zowel eigendom zijn van een particuliere organisatie als van een woningcorporatie.
Verzorgingshuizen. Er bestaan verzorgingshuizen waar gedeeltes zijn ingericht als kleinschalige woonvorm.
Verpleeghuizen. Er bestaan verpleeghuizen waar afdelingen verkleind zijn om zo een huiselijke omgeving te creëren.

 Voordelen
De bewoners hebben in zekere mate een veilig en vertrouwd gevoel.
Het biedt de bewoners meer structuur.
Vaak betere woonkwaliteit dan in bijvoorbeeld een verpleeghuis.
Meer privacy.
Meer inspraak.
Nauwere band met medebewoners.
Uit een Vlaams onderzoek uit 2003 (Van Audenhove) blijkt dat bewoners van een kleinschalige woonvorm vitaler en rustiger zijn en beter eten.

Door de genoemde voordelen van deze woonvorm heeft de zorgvrager een maatschappelijke positie. De zorgvrager is immers onderdeel van een huishouden, wat in wezen een maatschappijtje is. Doordat de verzorgende ook onderdeel van dit huishouden is helpt deze ook mee aan dat versterken van de maatschappelijke positie. Er kan meer aandacht geschonken worden aan de zorgvrager en er is meer ruimte voor gemeenschappelijke activiteiten.

 Nadelen
Moeilijk hanteerbaar gedrag zoals agressie of roepgedrag kan de groep erg beïnvloeden.
Onderlinge verschillen in leefstijl kunnen negatief uitpakken. Zo zal een voormalig notaris vroeger een ander leven geleid hebben dan bijvoorbeeld een fabrieksarbeider. Dit kan dan weleens irritaties opwekken.
Omdat het team verzorgenden en begeleiders relatief klein is zal er weinig speelruimte zijn met betrekking tot bijvoorbeeld ziekte van een collega.

 Bronnen
TVVonline
Platform Kleinschalig Wonen
Wegwijzerloket.nl

Zorg



Een klinisch zorgpad of zorgtraject is de verzameling van methoden en hulpmiddelen om de leden van het multidisciplinair en inter-professioneel team op elkaar af te stemmen en taakafspraken te maken voor een specifieke patiëntenpopulatie.
Het is een concretisering van een zorgprogramma met als doel kwalitatieve en efficiënte zorgverlening te verzekeren. Het is een middel om een patiëntgericht programma op een systematische wijze te plannen en op te volgen.Netwerk: Klinische paden, 2002

Een klinisch zorgpad is een instrument dat binnen systemen van patiëntmanagement en zorgmanagement wordt gehanteerd. Binnen deze systemen worden problemen geanalyseerd, en worden plannen opgesteld om deze problemen op de meest efficiënte en effectieve wijze op te lossen. Deze plannen worden uitgevoerd en ten slotte geëvalueerd en eventueel bijgestuurd.

Uitgangspunt zijn de geobserveerde verschillen in de wijze waarop eenzelfde medisch probleem door verschillende practici kan worden benaderd. De bedoeling is dat, door het formuleren en in praktijk toepassen van richtlijnen of zorgpaden, deze variabiliteit in het medisch handelen kan worden gereduceerd en dat dit gaat leiden tot een meer homogene en betere kwaliteit van de zorg en in een betere beheersing van de middelen die daartoe worden ingezet.

Zorg



|Consultatiebureau in een voormalig kruisgebouw in het Openluchtmuseum te Arnhem
Een kruisvereniging is in Nederland een particuliere vereniging gericht op het geven van voorlichting op het terrein van volksgezondheid, de bevordering van hygiëne, het voorkomen en bestrijden van besmettelijke ziektes, infecties en epidemieën; het verzorgen en verplegen van zieken thuis en het uitlenen van verpleegartikelen en hulpmiddelen. Doelgroep waren de arme, onwetende bevolkingslagen, ook volks- of arbeidersklasse genoemd. Eind 19e, begin 20e eeuw hoorde ook het opleiden van pleegzusters tot haar werkgebied omdat daaraan toen een groot gebrek was.

In de jaren zestig van de vorige eeuw hadden alle kruisverenigingen in Nederland samen ongeveer 1450 vestigingen, de Kruisgebouwen of Kruisposten. In 1990 bundelden de Kruisverenigingen zich in de Landelijke Vereniging voor Thuiszorg (LVT).

 Geschiedenis
 Eerste kruisvereniging
De eerste kruisvereniging, het Witte Kruis, werd in 1875 opgericht door de Amsterdamse arts Jacobus Penn naar het voorbeeld van de Amersfoortse Vereniging tot bestrijding van besmettelijke ziekten en de choleracommissies.Harmke Stolk-Van Delen, Wijkverpleging in historisch perspectief: ontstaan en ontwikkeling van de wijkverpleging (1890–ca. 1930) met aandacht voor aspekten van medicalisering en professionalisering, Verpleegkundig historische cahiers 2, Rodopi, Amsterdam, 1986, p. 5, 9, 36-39 De benaming 'kruis' is afgeleid van de internationale organisatie het Rode Kruis dat een rood kruis als symbool voert, geïnspireerd op de vlag van Zwitserland, het woonland van Rode Kruis oprichter Henri Dunant. Het werk werd gefinancierd door bijdragen van leden, door particuliere giften en door het gratis ter beschikking stellen van arbeid door vrouwen, die eind 19e, begin 20e eeuw vaak gratis of tegen kost en inwoning werkten.

De idee om in volksbuurten en achterstandswijken professionele gezondheidszorg aan huis te organiseren komt uit Duitsland, waar een protestants-christelijke predikant in 1836 in Düsseldorf het  diaconessenwerk opzette. In de Engelse industriestad Liverpool werd in 1858 door de sociale zakenman William Rathbone een systeem van  district nursing opgezet.

De eerste tien kruisverenigingen in Noord Holland bundelden zich op provinciaal niveau en snel volgden kruisverenigingen verspreid over het hele land. De volgende kruisverenigingen die werden opgericht, waren georganiseerd naar geloofs- of politieke richting, zoals dat tot de jaren tachtig van de vorige eeuw in Nederland gebruikelijk was (verzuiling). Om van de diensten gebruik te kunnen maken moest men lid zijn. Er kwamen steeds meer plaatselijke verenigingen en vestigingen verspreid over het land, met kruispost en consultatiebureau, waar leden heen konden gaan en van waaruit de voorlichting, preventie, verpleging en verzorging van zieken thuis door opgeleide verpleegsters en ziekenverzorgenden plaatsvond. Het werk van de verenigingen kreeg de benaming kruiswerk.

De bekendste kruisverenigingen zijn:
het Rode Kruis (Internationale organisatie gericht op werk in oorlogsgebied, eerste kruisvereniging)
Het Oranje Kruis (Nederland), vrijwillige hulpverlening bij ongevallen en rampen,  EHBO
Het Oranje Kruis (Vlaanderen)
het voormalige Oranje-Groene Kruis (protestants)
het Witte Kruis (eerste kruisvereniging in Nederland)
het voormalige Groene Kruis
het voormalige Wit-Gele Kruis (katholiek)
de voormalige Nationale Kruisvereniging, ontstaan in 1978 door fusie van het Groene Kruis, het Wit-Gele Kruis en het Oranje-Groene Kruis
het Ivoren Kruis (tandverzorging)
 Het Vlaamse Kruis (enkel in Vlaanderen en richt zich vooral op EHBO)

De kruisorganisaties speelden tot de jaren negentig in de praktijk een centrale rol in de maatschappelijke en openbare gezondheidszorg. Bij bestuurders en beleidsmakers, als ook op politiek niveau, stond het kruiswerk echter lang in de schaduw van de intramurale sector. Er was vanuit de overheid geen wettelijk geregelde structurele financiering, wel werden subsidies verleend. Dat veranderde met invoering van de Algemene Wet Bijzonder Ziektekosten (AWBZ) in 1980. Een van de redenen om over te gaan tot vergoeding door de overheid was, dat het kruiswerk als middel van besparing werd gezien op de kosten van intramurale gezondheidszorg.

 Recente ontwikkelingen
Met invoering van de Zorgverzekeringswet (Zvw), Wet langdurige zorg (Wlz) en Wet maatschappelijke ondersteuning (WMO) in 2015, waarbij de AWBZ werd ingetrokken, wordt het werk van kruisverenigingen vergoed door zorgverzekeraar (wijkverpleging en persoonlijke zorg thuis) en gemeente (andere zorg thuis). Veel zorgverzekeraars en gemeenten oefenen druk uit om de tijdsbesteding van verpleegkundige en verzorgende bij cliënten te verlagen. Volgens velen komt dit de kwaliteit van zorg niet ten goede.

 Vernieuwing
Het denken en doen van de kruisverenigingen staat aan de basis van de huidige  wijkverpleging en thuiszorg. Veranderd is dat de aanbod van zorg dient te zijn afgestemd op wat de cliënt kan en wil. Hij of zij bepaalt hoe zelfzorgtekorten het beste kunnen worden aangevuld.

 Zie ook
 kruiswerk
 thuiszorg

 Noten

Zorg
Gezondheidszorg
Gezondheidszorg in Nederland
Verpleegkunde
Vereniging



Het begrip kruiswerk is afgeleid van het werk dat kruisverenigingen hun leden aanbieden. Het kruiswerk is in te delen in vier soorten diensten: a) voorlichting, advisering en preventie met betrekking tot gezondheid en ziekte, b) wijkverpleging, c) gezinszorg (bij bevallingen kraamzorg) en persoonlijke verzorging, en d) het uitlenen van verpleegartikelen en hulpmiddelen.

De activiteiten van het kruiswerk omvatten onder meer zwangerschapszorg, kraamzorg, jeugdgezondheidszorg, huishoudelijke hulp bij ziekenhuisopname, haarwerk aan huis, verpleging en verzorging van zieken, gehandicapten en ouderen thuis, personenalarmering en maaltijddienst. Verdere activiteiten zijn preventieve ouderenzorg, voedingsvoorlichting en dieetadvisering, gezondheidsvoorlichting en -opvoeding.

De meeste zorgverzekeraars bieden een polis aan waar het lidmaatschap van een kruisvereniging wordt vergoed.

De meeste kruisverenigingen zijn sinds de jaren tachtig samengegaan met, of opgegaan in, organisaties voor zorg thuis, veel vestigingen en consultatiebureaus zijn opgeheven.

Zie ook
Kruisvereniging

Zorg



Normatieve Huisvestingscomponent (NHC) is een productiegebonden normatieve vergoeding voor (vervangende) (nieuw) bouw en
instandhouding van vastgoed van zorginstellingen. Deze vergoeding bestaat uit een geïndexeerde jaarlijkse bijdrage die voldoende is om, over de gehele levenscyclus van een nieuwbouw Wlz-, voorheen AWBZ-voorziening, rente, afschrijvings- en instandhoudingsuitgaven bij een bezettingspercentage van 97% en bij een vastgestelde investeringsnorm te dekken. In de NHC is geen vergoeding opgenomen voor investeringen in medische en overige inventarissen en in computerapparatuur en -programmatuur.

De NHC is opgebouwd uit de kosten die instellingen kwijt zijn aan bouwen, grond, onderhoud en aflossing van rente. Nu krijgen zorginstellingen die kosten nog volledig vergoed van de overheid. In het overgangsregime, dat zes jaar duurt, krijgen ze een steeds groter deel van de bouwkosten via de NHC.

Vanaf 2018 is de woonvergoeding vrij onderhandelbaar.

Zorg



Een personenalarmsysteem, valalarm of ouderenalarm is een klein kastje, meestal geplaatst naast de telefoon of aan de wand, met een alarmknop waarmee via de telefoonaansluiting een verbinding kan worden gelegd met een aantal door de gebruiker vooraf gekozen telefoonnummers. Het is mogelijk om een knop of een trekkoord toe te voegen waarmee de gebruiker ook alarm kan slaan. Met deze relatief goedkope variant kan geen spreek-luisterverbinding worden gemaakt.

Er zijn ook systemen, waarbij gebruik wordt gemaakt van het televisiekabel systeem of die geheel zelfstandig werken met een eigen zend- en ontvangstsysteem.

Een personenalarmsysteem kan ter beschikking worden gesteld aan mensen die behoefte hebben aan een oproepsysteem voor noodgevallen. Hierbij kan gedacht worden aan vallen of onwel worden. Het doel van het systeem is om snel hulp te kunnen bieden in dergelijke noodsituaties.

Werking
De aansturing van deze systemen (met uitzondering van het trekkoordsysteem)gebeurt door middel van een drukknop op het alarmtoestel of via een separate alarmknop die op het lichaam wordt gedragen. Met het indrukken van een van deze knoppen treedt automatisch het alarmtoestel in werking en wordt de verbinding tot stand gebracht met de alarmcentrale.

Telefonie
Zorg



Psycho-educatie is een methodiek in de hulpverlening aan mensen met een langdurige beperking of handicap. Ze verwijst naar een reeks educatieve of opvoedkundige interventies om mensen te leren omgaan met hun beperkingen door het verwerven van kennis, vaardigheden in de omgang, meer zelfvertrouwen en door psychologische verwerking.

 Oorsprong
Psycho-educatie als werkwijze werd voor het eerst in het begin van de jaren vijftig in Canada vermeld. Toen sloeg de term nog meer op opvoeding dan op de hedendaagse betekenis. De term ontstond in een centrum dat onderwijzers begeleidde bij het heropvoedingsproces van jongeren met gedragsmoeilijkheden die ook misdrijven hadden begaan.

In 1977 werd door Ivey voor het eerst de hedendaagse invulling beschreven. Hij stelde dat psycho-educatie ernaar streeft mensen vaardigheden aan te leren om hun leven weer in handen te kunnen nemen. Dat begon volgens hem met het informeren van de omgeving van de patiënt over de aandoening, in dit geval was dat schizofrenie.

Psycho-educatie nam in belang toe omdat het, net als de cognitieve gedragstherapie, de nadruk legt op het belang van kennisverwerving. Personen zoals psychiatrische patiënten worden correct en begrijpelijk geïnformeerd over hun ziektebeeld, de gevolgen ervan en de mogelijke behandeling. Psycho-educatie legt sterk de nadruk op de kennis en vaardigheden die nodig zijn om met bepaalde beperkingen om te kunnen gaan.

Sinds de jaren tachtig en negentig van de twintigste eeuw is de methode een belangrijk onderdeel van het scala van behandelingen binnen de psychiatrie.

 Basisprincipes
 Kennis
Om te beginnen zal men de patiënt of cliënt informeren over de aandoening, de oorzaken, de symptomen, het verloop en de behandeling. Ook wordt het belang benadrukt van informatie over de psychische en sociale gevolgen ervan. De persoon in kwestie komt te weten welke mogelijkheden er zijn om met de handicap om te gaan, welke wegen er zijn om maatschappelijke ondersteuning te verwerven, en hoe hij kan opkomen voor zijn eigen rechten en behoeften.

 Acceptatie
Voor de meeste mensen is kennen en begrijpen van een handicap geen enkel probleem. Het aanvaarden ervan, en het behouden van een positief zelfbeeld na het besef een handicap te hebben is daarentegen voor velen niet gemakkelijk. Psycho-educatie geeft de handvatten om de persoon te begeleiden in een constructief verwerkingsproces, waarbij psychotherapie beschikbaar is wanneer hij hierbij vast komt te zitten.

 Handelen
Om de doelen van de psycho-educatie-methodiek te bereiken dient er op maat van de persoon en diens leven gewerkt worden. De vertaling van algemene principes naar het leven van de persoon en de toepassing ervan is vaak de grootste uitdaging in het proces.

Psychiatrie
Psychologie
Geneeskundige behandeling
Zorg



Respijtzorg biedt de mogelijkheid om de mantelzorgers de zorg van hun zorgvrager even over te laten nemen.
De bedoeling is dat de zorggever even rust en vrij kan nemen van de zorg dat hij/zij dag en nacht moet geven.
De zorg kan zowel bij mensen thuis of bij een speciaal instelling plaatsvinden.
Voorbeelden zijn dagopvang, logeerhuizen, zorgboerderijen en professionele respijtzorg thuis. In het Nederlandse overheidsbeleid wordt anno 2014 uit kostenoverweging gewerkt aan een verschuiving naar minder professionele zorg en meer mantelzorg. Uit onderzoeken is echter gebleken dat veel mantelzorgers zich overbelast voelenDuurzame respijtzorg Transities geven impuls. Brochure uitgegeven door Expertisecentrum Mantelzorg in 2013, blz. 8 , online geraadpleegd op  26 oktober 2014 op www.expertisecentrummantelzorg.nl.. Respijtzorg betekent dat deze mantelzorgers tijdelijk vrijgesteld zijn van hun verplichting om de druk van de zorg te verminderen. De respijtzorg is bedoeld voor veel verschillende vormen van langdurige mantelzorg, zoals bij psychiatrische problemen, bij lichamelijk of geestelijke beperking, bij chronische ziekte enz, De respijtzorg kan verleend worden door mensen uit het eigen netwerk of andere vrijwilligers, maar ook de door professionals.

Zorg



Revalidatie is een medische term die herstel betekent, of letterlijk weer valide worden na een ongeval, ziekte of medische ingreep zoals een operatie. Het revalidatieproces kan behoorlijk ingewikkeld zijn, en zowel lichamelijke als psychische aspecten omvatten. Vandaar dat een gespecialiseerde revalidatiearts de multidisciplinaire behandeling coördineert en de juiste disciplines voorschrijft: fysiotherapie of kinesitherapie (in België), ergotherapie, logopedie, psychotherapie, maatschappelijk werk, en verder hulp van bijvoorbeeld een revalidatietechnicus, orthopedisch schoenmaker, orthopedisch instrumentmaker, cognitief trainer, revalidatieverpleegkundige, bewegingsagoog en/of pedagoog.

De revalidatie begint daarom met een uitgebreid onderzoek door de revalidatiearts naar de stoornis en de gevolgen voor het functioneren van de patiënt. Hiernaast wordt er gekeken naar de motivatie en de specifieke situatie van de patiënt om haalbare doelen proberen op te stellen. Aan de hand van die doelen wordt besloten of revalidatie toegevoegde waarde kan hebben voor de patiënt. Gedurende de gehele revalidatie zal de revalidatiearts de samenwerking van de verschillende disciplines aansturen en begeleiden.

Zie ook
Revalidatiearts
Revalidatietechniek
Revalidatiecentrum
Cognitieve revalidatie

Zorg



Revalidatietechniek is een afdeling binnen de revalidatie die zich bezighoudt in samenwerking met het revalidatieteam tot het bieden van een complex van voorzieningen en/of activiteiten, waarmee getracht wordt de fysieke, psychische, sociale, beroeps en economische capaciteiten van de revalidant tot de individueel hoogst bereikbare graad te behouden dan wel tot stand te brengen.

De revalidatietechnicus houdt zich vooral bezig met de medisch-technische aspecten, ter ondersteuning van of ter vervanging van functionaliteit die gehandicapten ondervinden tijdens het revalidatie proces. Het ontwerpen, ontwikkelen en aanpassen van hulpmiddelen behoort tot de hoofdtaken. Tevens is hij/zij de technisch adviseur voor zowel het revalidatieteam, de revalidant alsmede de ouders en verzorgers.

thumb|lashulpmiddel voor het lassen zonder handfunctie

Werd vroeger een beroep gedaan op het technische kunnen van de revalidatietechnicus tegenwoordig strekt het gebied zich steeds meer uit in de breedte.
Zo doen   Domotica en Robotica steeds meer hun intrede binnen het vakgebied.

Omdat ook psychologische factoren bij trauma's erg belangrijk zijn en elk ziektebeeld of handicap zijn eigen aanpak van werken heeft wordt er van de revalidatietechnicus een groot inlevingsvermogen vereist in de situatie van gehandicapten.

De revalidatietechnicus is meer dan bij de meeste technieken aangewezen op een multidisciplinaire samenwerking die erg breed kan zijn, zo zijn er belangrijke relaties mogelijk met natuurlijk in de eerste plaats de revalidant, dan wel artsen, ergotherapeuten, fysiotherapeuten, logopedisten, maatschappelijk werkers psychologen, evenals ook leveranciers, productontwikkelaars, wetenschappers, overheidsinstellingen, zowel in binnen als buitenland.

Zie ook
 Revalidatiecentrum

Externe link
revalidatie.nl
Gehandicapten schrijven geschiedenis

Zorg
Gehandicaptenzorg



thumb|right|200px|Rolstoelfiets
Een rolstoelfiets is een combinatie van een fiets en een rolstoel, bedoeld voor twee personen. Meestal zit de rolstoelgebruiker voorop. De andere persoon stuurt en fietst. Een handbike (ook wel 'tracker' genoemd) is een oplossing voor de rolstoelgebruiker zelf. Hoewel dit soms ook een 'rolstoelfiets' genoemd wordt, is het dat feitelijk niet.

Een rolstoelfiets is niet alleen een prima vervoermiddel voor iemand die in een rolstoel zit en niet zelfstandig kan fietsen met een handbike. Het geeft ook vrijheid aan personen die niet meer lange afstanden kunnen lopen. In plaats van steeds hetzelfde wandelingetje rondom de instelling of eigen huis kan er met een rolstoelfiets een stukje gefietst worden.

Uitvoeringen
thumb|right|200px|Rolstoeltransporter
Er bestaan twee uitvoeringen van de rolstoelfiets:
 fietsdeel met (afkoppelbare) rolstoel.
 fietsdeel met plateau voor normale rolstoel, ook wel een rolstoeltransporter genoemd.
Dit tweede type de rolstoeltransporter kan gebruikt worden als de rolstoelgebruiker alleen in zijn/haar eigen rolstoel kan zitten, bijvoorbeeld door bijzondere aanpassingen, of om een persoon in een rolstoel makkelijk van A naar B te kunnen verplaatsen zonder dat die persoon zonder zijn eigen rolstoel komt te zitten en daardoor zich ter plaatse niet meer zelfstandig kan verplaatsen en de fietser terug naar A moet lopen met een halve fiets. De keuze voor een rolstoelfiets of een rolstoeltransporter hangt daarom sterk samen met gebruiksdoel en aard van handicap

Trapondersteuning of elektrische aandrijving

Vrijwel alle fabrikanten leveren hun modellen ook met trapondersteuning of elektrische aandrijving. Bij trapondersteuning geeft een motortje op accu's extra snelheid zolang de gebruiker trapt. Bij een elektrische aandrijving is meetrappen niet nodig.

Sinds 1 januari 2007 is het in Nederland, als gevolg van een speciale ontheffing op de Wet Aansprakelijkheidsverzekering Motorrijtuigen, niet langer verplicht om een aparte WA-verzekering af te sluiten voor de modellen met trapondersteuning. Aangezien de meeste particuliere aansprakelijkheidsverzekeringen geen dekking bieden voor fietsen met trapondersteuning is het vaak toch noodzakelijk een speciale verzekering af te sluiten.

Kosten en vergoedingen
Nederland
Een rolstoelfiets is zeer duur, prijzen lopen van € 3000,- voor een kaal model tot € 7000,- voor een model met motor.

De meeste gemeenten zijn zeer terughoudend met het vergoeden van deze kosten aan een particulier op grond van de WMO. Ze beroepen zich erop dat vervoersvoorziening (in dit geval de fiets) de meest efficiënte en goedkope oplossing moet zijn. Dat het voor de cliënt prettiger is om gefietst te worden dan in een busje te moeten zitten, is voor de gemeente geen argument. Wie er dus voor recreatieve doeleinden op uit wil met een rolstoelfiets, maakt een geringe kans op vergoeding. Vrijwel alle verstrekkingen hebben betrekking op het gebruik voor opgroeiende kinderen.

Meer kans maakt een verzoek door de verpleeginstelling op grond van de AWBZ. Zij kunnen een rolstoelfiets voor collectief gebruik aanvragen. Afgezien van de aanschafprijs moet de instelling wel rekening houden met eventuele kosten voor verzekering en onderhoud.

Zorg
Toegankelijkheid
Fietsmodel



thumb|Twee personen met een scootmobiel in een dierentuin
Een scootmobiel is een driewielige, vierwielige of vijfwielige (sinds 2008 in Nederland) scooter met een elektrische aandrijving die hoofdzakelijk wordt gebruikt door mindervaliden of mensen met een mobiliteitsbeperking. De eerste types scootmobielen werden gekenmerkt als "invalidenkarretjes". Ze waren stug, oncomfortabel en door hun uiterlijk, beperkte snelheid en beperkte actieradius niet geliefd. In de loop der jaren is de scootmobiel door grote veranderingen en modernisering populair geworden bij voornamelijk ouderen en mensen met een mobiliteitsbeperking. De maximumsnelheid is ca. 19 km per uur en de actieradius is meer dan 100 kilometer.

Nederland
Het aantal scootmobielen is de laatste jaren in Nederland drastisch toegenomen doordat gemeenten in het kader van de Wet voorzieningen gehandicapten (WVG) en diens opvolger, de Wet maatschappelijke ondersteuning (WMO) deze vervoermiddelen in bruikleen aan mensen met mobiliteitsproblemen verstrekken.

Door de toename zijn er in de afgelopen jaren veel scootmobielclubs opgericht die scootmobieltochten organiseren. Het is een moderne vorm van een gehandicaptenvoertuig.

Vergrijzing
Niet alleen als gevolg van wetgeving, maar ook als gevolg van de vergrijzing neemt het gebruik van scootmobielen toe. Daardoor groeit ook de markt van aanverwante producten en diensten.

Techniek
De meeste scootmobielen bevatten twee in serie geschakelde accu's van 12 volt die een elektromotor van 24 volt van spanning voorzien. Deze accu's gaan bij normaal gebruik gemiddeld 5 jaar mee. De snelheid wordt bepaald met een potentiometer in handvat of pedaal.

Regels
De gebruiker van de scootmobiel is een bestuurder. Hij mag gebruikmaken van de rijbaan, het (brom)fietspad en het voetpad of trottoir, maar niet van de auto(snel)weg of wegen die verboden zijn voor fietsers én bromfietsers.
Op het trottoir gedraagt de scootmobielbestuurder zich als een voetganger (max. snelheid 6 km/h), daarbuiten als bestuurder.
Met een scootmobiel mag je supermarkten, grote warenhuizen en ziekenhuizen binnenrijden. Bij gewone winkels en openbare gebouwen zoals musea en gemeentelijke gebouwen moet je de scootmobiel soms buiten laten staan. Bij musea moet je vaak grote afstanden overbruggen en daarom kun je hier vaak overstappen in de daar aanwezige museumrolstoel.
Net als al het andere verkeer moet een scootmobiel bij duisternis voorzien zijn van verlichting aan de voor- en achterkant.

 Zie ook
 Canta (vervoermiddel)
 Gehandicaptenvoertuig

Referentie
 Ministerie van verkeer en Waterstaat over scootmobielen

Zorg
Toegankelijkheid
Scooter



200px|thumb|Cellulitis
Met cellulite of sinaasappelhuid wordt in de cosmetische industrie een wat bobbelige structuur in de huid en het onderhuids bindweefsel bedoeld. Het is geen ziekte en volkomen onschuldig. De benaming cellulite moet niet verward worden met de de medische betekenis van 'cellulitis'. Hiermee wordt een bacteriële infectie van het onderhuidse weefsel bedoeld.

Vooral vrouwen krijgen cellulite op dijen en billen, doordat bij hen enerzijds het vetweefsel voornamelijk onder de huid (hypodermisch) ligt en anderzijds door de cyclische hormoonveranderingen de bindweefselbanden (collageenbanden, retinacula cutis) in het vetweefsel meer of minder opzwellen en zo de laag met collageenbanden zichtbaar maken.

Sinaasappelhuid die nieuw ontstaat in de buurt van een vrouwenborst is evenwel wél een reden om een arts te bezoeken voor nader onderzoek: soms wordt de rimpeling van de huid veroorzaakt door een kwaadaardige tumor.

Cellulite krijgt veel aandacht als schoonheidsprobleem. De bobbelige uitstraling die de huid door cellulite krijgt, past vaak niet in het schoonheidsideaal van slank en strak. Daar tegenover staat dat 85 tot 92 procent van alle vrouwen in meer of mindere mate cellulite hebben. Bovendien heeft het vetpercentage van het lichaam geen enkel verband met de mate van cellulite.

Waarschijnlijk wordt cellulite veroorzaakt door een combinatie van factoren waaronder levensstijl, dieet, gebrek aan lichaamsbeweging, hormonale veranderingen en ouder worden. Oestrogeen zou een van de veroorzakers van de gehate kuiltjes zijn.

Er zijn veel theorieën over de oorzaken en misschien nog wel meer wondermiddeltjes om ervan af te komen. De cosmetische industrie biedt allerlei behandelingen tegen cellulite, van zalfjes tot medische ingrepen als liposuctie. Er is geen bewijs voor een succesvolle behandeling tegen cellulite.

Zorg



Sociaal Werk is behalve de bachelor-opleiding (onderdeel van het studiegebied Sociaal-Agogisch Werk) ook de beroepsactiviteit die sociale verandering bevordert, en tevens poogt probleemoplossing in menselijke relaties te verbeteren, empowerment en bevrijding van mensen om welzijn te verhogen. Principes van mensenrechten en sociale rechtvaardigheid zijn fundamenten voor het Sociaal Werk (Malfiet e.a., 2003).

Sociaal Werk heeft volgende afstudeerrichtingen:
 Maatschappelijk Werk en Dienstverlening (MWD)
 Maatschappelijke advisering
 Culturele en Maatschappelijke Vorming (CMV)
 Syndicaal werk en sociaal beleid
 Personeelswerk

Na de bachelor is er de mogelijkheid om de tweejarige master Social Work te volgen

Sociaal Werk is tevens een mbo-opleiding op niveau 4. Deze kent 2 uitstroomrichtingen (voorheen aparte opleidingen):
 Sociaal- Cultureel Werk
 Sociaal- Maatschappelijke Dienstverlening
In Vlaanderen wordt de opleiding door 11 hogescholen aangeboden. Houders van het diploma mogen de titel maatschappelijk assistent voeren.

Drie Vlaamse universiteiten organiseren ook een opleiding sociaal werk op masterniveau: Antwerpen, Gent en Leuven.

 Externe link
 Canon Sociaal Werk

Zorg
Welzijnszorg



Sterk gedragsgestoord licht verstandelijk gehandicapt (SGLVG) is een benaming die in Nederland aan het eind van de jaren 1980 is ontstaan voor mensen met een lichte verstandelijke beperking en ernstige gedragsproblematiek.

 Behandelcentra
Voor mensen met deze problemen bestond tot dan toe vaak geen adequaat zorgaanbod. De geestelijke gezondheidszorg richt zich op psychische aandoeningen, niet op beperkingen; de gehandicaptenzorg richt zich op beperkingen, niet op aandoeningen. Hierdoor vielen mensen met een beperking én ernstige gedragsproblematiek soms tussen wal en schip. In 1988 werden vijf behandelcentra opgericht die zich speciaal op deze doelgroep toelegden. Anno 2018 zijn dat er vier: behandelcentrum Middenweg van Ipse de Bruggen te Zwammerdam, STEVIG te Venray (onderdeel van Dichterbij), Trajectum te Zwolle en Wier te Den Dolder (onderdeel van Fivoor). De vier SGLVG-behandelcentra zijn verenigd in Expertisecentrum De Borg.

 Behandeling
Een SGLVG-behandeling richt zich niet primair op aandoeningen of beperkingen, maar op gedragsproblematiek. Deze wordt geduid als resultante van cognitieve beperkingen, sociale en emotionele ontwikkelingsachterstanden en psychopathologie die in onderlinge interactie zijn ontstaan. De behandeling heeft niet alleen probleemreductie tot doel, maar nadrukkelijk ook een positieve beïnvloeding van de ontwikkeling van de cliënt. Het beoogde eindresultaat is een leefsituatie waarin de cognitieve, sociale en emotionele vaardigheden van de cliënt onderling in balans zijn en de cliënt, met passende ondersteuning vanuit zijn omgeving, naar eigen vermogen in de samenleving functioneert, zonder onaanvaardbare risico’s voor eigen of andermans welzijn.

Zorg



|Standbeeld voor een wijkverpleegster
Thuiszorg is verzorging en verpleging die bij cliënten thuis wordt geleverd. De thuiszorg behoort tot de extramurale gezondheidszorg of eerstelijnsgezondheidszorg. Ze levert verschillende soorten dienstverlening. De belangrijkste zijn verpleging, kraamzorg, huishoudelijke verzorging en persoonlijke verzorging, gespecialiseerde verzorging/verpleging.

 Geschiedenis
 Nederland
De oorsprong van de thuiszorg ligt bij organisaties zoals het Groene Kruis en het Wit-Gele Kruis.
In de jaren zestig van de vorige eeuw waren er nog 1450 kruisverenigingen met solistisch werkende wijkverpleegkundigen. De ontzuiling bracht deze rond 1980 terug tot ruim 200 kruisorganisaties, waarbij in teamverband wordt gewerkt. De meeste kruisverenigingen zijn gefuseerd met gezinszorginstellingen en handelen tegenwoordig onder de naam thuiszorg. In de jaren zestig waren er nog duizend organisaties voor gezinsverzorging.

 Vlaanderen
Aan het eind van de twintigste eeuw werden in Vlaanderen verschillende regionale overlegorganen opgericht, waarin per streek de belangrijkste thuiszorgactoren actief zijn. Deze samenwerkingsvorm staat bekend als SamenwerkingsInitiatief Thuiszorg (SIT). Hierin participeren ook huisartsen. Het doel van deze instellingen is om hun werking zo veel mogelijk op elkaar af te stemmen en zo de lokale thuiszorg voortdurend te evalueren en te optimaliseren.

 Organisatie
 Nederland
Verpleegkundige thuiszorg wordt gefinancierd vanuit de Wet langdurige zorg (Wlz) of de Zorgverzekeringswet (Zvw). Huishoudelijke thuiszorg valt sinds de invoering van de Wet maatschappelijke ondersteuning (Wmo) in 2007 onder verantwoordelijkheid van de gemeenten. Per 1 januari 2015 is die wet opgevolgd door de Wet maatschappelijke ondersteuning 2015 (Wmo 2015). Om in aanmerking te komen voor thuiszorg heeft een zorgbehoeftige een indicatie nodig.

Met een persoonsgebonden budget (PGB) kunnen personen die thuiszorg nodig hebben onder bepaalde voorwaarden zelf hun zorg inkopen.

 Vlaanderen
Sinds de periode rond de millenniumwisseling kunnen in Vlaanderen personen met een handicap aan wie vanwege het Vlaams Fonds (voor de Sociale Integratie van Personen met een Handicap) een persoonlijke-assistentiebudget (PAB) is toegekend de door henzelf samengestelde thuiszorg financieren. Aangezien de financiële middelen voorlopig eerder schaars zijn, bestaat er op vandaag een vrij lange wachtlijst die men zo spoedig mogelijk sterk probeert in te korten via extra financiën.

Uit dezelfde periode dateert een ander initiatief dat in grote mate aangewend wordt om onder meer thuiszorg te bekostigen met name de zorgverzekering georganiseerd door zorgkassen (onafhankelijke instanties of organen aangesloten bij een mutualiteit/ziekenfonds of het OCMW) als aanvulling op de invaliditeitsuitkeringen van het RIZIV (=Rijksinstituut voor Ziekte- en Invaliditeitsverzekering, dat de mutualiteiten of ziekenfondsen in België overkoepelt) en financiële tegemoetkomingen vanwege de Belgische Federale Overheidsdienst Sociale Zekerheid aan bejaarden met een zorgproblematiek en personen met handicap.

 Zie ook
 Kruiswerk
 Gezinszorg
 Ziekenhuiszorg
 Verpleeghuis
 Verzorgingshuis
 Bejaardenhome
 Dagcentrum
 Tehuis voor niet-werkenden
 Minder Mobielen Centrale
 Thuiszorgwinkel

 Externe links
 Ministerie VWS
 Vlaams Agentschap

Zorg
Welzijnszorg
Ouderenzorg



Een thuiszorgwinkel is een dienstverleningsvorm waar thuiszorgproducten gehuurd, geleend of gekocht kunnen worden.

In Vlaanderen is een thuiszorgwinkel vaak aangesloten bij een mutualiteit of ziekenfonds. Personen die geen lid zijn van de corresponderende mutualiteit of ziekenfonds betalen een kleine meerprijs. In Nederland lenen thuiszorgwinkels via de Algemene Wet Bijzondere Ziektekosten (AWBZ) gratis verpleegartikelen. Tevens worden via de Wet maatschappelijke ondersteuning (Wmo) diverse gehandicapten voorzieningen gratis verstrekt. Met lidmaatschap van de thuiszorg of kruisvereniging kan vaak korting op andere artikelen gekregen worden.

Een thuiszorgwinkel biedt een indrukwekkend gamma van thuiszorgproducten aan om het leven met beperkingen wegens ziekte, ouderdomskwalen of handicaps zo eenvoudig en comfortabel mogelijk te maken. Dit kan gaan van rolstoelen, ziekenhuisbedden, enz. plus accessoires tot kleinoden zoals pleisters en dergelijke. Ook kan men er vaak terecht voor artikelen voor ouder en kind zoals weegschaal, borstkolf of draagzak.

Zowat elke Vlaamse en Nederlandse streek of regio beschikt over één of meerdere van zulke winkels die tevens over een thuisbrengdienst en/of hersteldienst beschikken. Ook hebben steeds meer thuiszorgwinkels een eigen webwinkel.

In een thuiszorgwinkel werken professionele mensen die op de hoogte zijn van de nieuwste trends inzake thuiszorg en nuttig advies kunnen geven.

Winkeltype
Zorg



Onder transporttrauma, ook wel vervoerstrauma genoemd wordt verstaan het letsel, of bijkomend letsel, dat ontstaat door ondeskundige wijze van verplaatsen en vervoeren van zieken en gewonden. Een transporttrauma kan ontstaan indien het vervoer plaatsvindt met een vervoermiddel dat daar onvoldoende voor is toegerust en/of waarbij voorafgaande aan het vervoer stabiliserende maatregelen zijn nagelaten. Een veel gebruikt hulpmiddel om transporttrauma te voorkomen is een wervelplank.

Het transporttrauma kan overal optreden: op de plaats van het ongeval, tijdens het vervoer per ambulance, bij overdracht van ambulance naar de spoedeisende hulp, van de spoedeisende hulp naar de operatiekamer enz. Ook overtillen is een belasting voor het slachtoffer dat kan leiden tot het transporttrauma.

Reeds bestaande letsels, zoals bijvoorbeeld fracturen en bloedingen, kunnen verergeren. Ook kan de algemene toestand van een ernstig gewond verkeersslachtoffer tijdens het transport in een ambulance verslechteren omdat deze aan versnellingen, schokken en trillingen wordt blootgesteld.
De rijstijl van de chauffeur (snel optrekken en remmen, scherpe bochten nemen), de rij- en veringkarakteristieken van de ambulancewagen en oneffenheden in het wegdek zorgen voor versnellingen, trillingen, schokken en stoten op het menselijk lichaam in een driedimensionaal vlak die elkaar kunnen versterken.
Ter beperking van deze invloeden kan een z.g. zwevende brancard worden geplaatst (in Duitsland schwebetisch genoemd).
Ook kunnen andere belastende lichamelijk en psychische factoren hierbij van invloed zijn, zoals lawaai (sirene), omgevingstemperatuur, relatieve vochtigheid.

Literatuur
 Behandeling van verkeersslachtoffers tijdens "het eerste uur": Hoofdstuk I. De biomechanica en pathomechanica van het gewondenvervoer, geschreven door Dr.J.Dijkstra, chirurg te Woerden in Huisarts en Wetenschap april 1964 no.4, pag. 120 t/m 128.
 Transport van ernstige ongevalspatiënten, door Dr.J.Dijkstra. Nederlandse Vereniging Tot Bevordering Der Chirurgische Wetenschappen. 18e congres. 26 november 1966

Zorg



Met verzorging bedoelt men de dagelijkse verzorging van elk persoon.

Dit kan op drie manieren, namelijk:
door zelfzorg
mantelzorg (vrienden of familie die voor de persoon zorgen als deze het niet meer zelf kan)
beroepszorg

Een professionele verzorgende (niet te verwarren met een verpleegkundige) werkt voornamelijk in bejaardentehuizen, kindercrèches en thuiszorgdiensten, maar ook in gehandicaptentehuizen of psychiatrische instellingen. De zorgverlener heeft vooral de taak zich bezig te houden met de dagelijkse verzorging van de zorgvrager(s) en niet met het verzorgen van wonden en geven van injecties en/of medicatie, hetgeen de taken zijn van een verpleegkundige en/of huisarts. En in de thuiszorg komen er ook meer huishoudelijke taken bij kijken. Bij bevallingen kent men de kraamhulp.

 Schoolvak
Verzorging is sinds de invoering van de basisvorming op alle middelbare scholen in Nederland ook een verplicht schoolvak, waarin bredere onderwerpen aan de orde komen, zoals persoonlijke verzorging.

Schoolvak
Zorg



Een verzorgingsflat is een woonvorm voor ouderen in een verzorgingshuis, waar zij zelfstandig kunnen leven, maar waar zorg en ondersteuning beschikbaar zijn. Dit wil zeggen dat de oudere hulp kan inschakelen van bijvoorbeeld een zusterpost maar er zijn ook andere voorzieningen aanwezig, zoals een restaurant, een winkeltje of tafeltje-dek-je.

Verblijf in een verzorgingshuis gaat meestal vooraf aan een verblijf in een verpleeghuis, waar meer medische zorg voorhanden is. Beide worden echter betaald uit de Algemene Wet Bijzondere Ziektekosten (AWBZ). De AWBZ is net als de WIA en de AOW een sociale verzekering waar Nederlanders aan meebetalen via hun inkomstenbelasting. Ongeveer 13 procent van de eerste twee schijven van het bruto-inkomen wordt daarvoor bestemd.

De verzorgingsflat is op zijn retour. Er is steeds meer leegstand. Steeds meer ouderen willen zo lang mogelijk in hun eigen woonomgeving blijven, geholpen door technische middelen (domotica) of thuiszorg. De gemeenten krijgen vanaf 2007 via de Wet maatschappelijke ondersteuning (WMO) de taak toebedeeld die ondersteuning aan huis goed te regelen.

Woningbouw
Zorg



De Wtg, Wet tarieven gezondheidszorg, was tot 1 oktober 2006 in Nederland de wet die toezag op het ontstaan van de juiste kostprijzen van medische en zorghandelingen. Het Ctg (college tarieven gezondheidszorg) zag toe op een goede uitvoering en uitwerking van de wet. De gelijktijdig door staatssecretaris Jo Hendriks ingevoerde Wet voorzieningen gezondheidszorg, was al 10 jaar eerder ingetrokken.24.547 Intrekking Wet voorzieningen gezondheidszorg 1974: Structuurnota Gezondheidszorg

Sinds 1 oktober 2006 is de Wet marktordening gezondheidszorg actief. De NZa (Nederlandse zorgautoriteit) ziet toe op de juiste uitvoering en uitwerking van de nieuwe wet.

tarieven
tarieven
zorg



Het wisseldrukmatras (luchtwisselsysteem, alternerend matras) wordt voornamelijk gebruikt bij mensen die decubitus hebben of bij wie er een kans is dat dit ontstaat (preventief).
Wisseldrukmatrassen kunnen ook worden ingezet bij mensen die door een handicap niet meer in staat zijn om van de ene zijde op de andere te gaan verliggen en daarmee dus tevens een verhoogde kans op decubitus hebben.

De wisseldruk of luchtwissel duidt op de diverse luchtbanen die in het matras zitten. Deze luchtbanen worden, door middel van een elektrische pomp, om en om opgeblazen en leeggelaten. Dit zorgt ervoor dat steeds andere delen van het lichaam worden ontlast zodat de doorbloeding verbetert. Hiermee wordt atrofie als gevolg van langdurige verhindering van de doorbloeding voorkomen.

Het wisseldrukmatras wordt in zorginstellingen- of ziekenhuizen ingezet bij mensen met decubitus of een verhoogde kans daarop (veelal oudere mensen en op de intensievezorgafdeling). Daarnaast wordt het wisseldruk ook nog vaak door/in de thuiszorg/zorgcentra gebruikt. Ook mensen die verzorgd worden in de thuissituatie kunnen ervan gebruikmaken via de thuiszorg of zorgverzekeraar.

Externe link
Belgische richtlijnen m.b.t. decubitus

Zorg
Bed



Zelfzorg is een term uit de verpleegkunde die de mate aangeeft waarin een patiënt (of zorgvrager) voor zichzelf kan zorgen. Zelfzorg wordt wel omschreven als "alle zorg die een persoon besteedt aan het opheffen van eigen noden en het voldoen aan eigen behoeften". Er is sprake van een zelfzorgtekort als er bijvoorbeeld bij de algemene dagelijkse levensverrichtingen zoals wassen, aankleden of eten hulp nodig is van een mantelzorger, een thuishulp, een verpleegkundige of een ziekenverzorgende.

Een verpleegkundige of verzorgende dient in staat te zijn vast te stellen welke hulp iemand nodig heeft. Hierbij wordt gekeken naar: wat kan de patiënt zelf, welke kennis bezit de patiënt en wat wil de patiënt zelf doen?Visies op verplegen en verzorgen, Bureau voor Toegepaste Sociale Gerontologie. Geraadpleegd 24 augustus 2013 De af te spreken ondersteuning zal erop gericht zijn om de zelfzorgtekorten zo veel mogelijk op te heffen, zodat de patiënt weer op een voor hem aanvaardbaar niveau kan functioneren. Dit kan door de zorg tijdelijk over te nemen, of door voorlichting en training aan te bieden zodat de patiënt de tekorten zelf kan compenseren. Mensen met chronische aandoeningen kampen vaak met zelfzorgtekorten van blijvende aard. Zij hebben dan langdurend hulp nodig bij de zelfzorg.

 Medicijnen
De farmaceutische industrie geeft met de term zelfzorgmedicijn aan welke producten zonder voorschrift van een geneeskundige bij drogist of supermarkt kunnen worden gekocht.

Verpleegkunde
Zorg



thumb|Zittende jongen, een beeld van Werner Stötzer
Zitten is een van de lichaamshoudingen van mensen en sommige dieren waarbij het lichaam in rust verkeert en de opgerichte romp gesteund wordt door de billen of dijen. Baby's leren zelfstandig te zitten als zij ongeveer vijf à negen maanden oud zijn.

In overdrachtelijke zin drukt 'zitten' soms een onveranderlijke positie of situatie uit, zoals bij 'vastzitten' (zich niet kunnen bewegen of verplaatsen), een gevangenisstraf ondergaan (drie jaar moeten zitten of zijn straf uitzitten) en 'zittenblijven' (een schooljaar moeten overdoen). In een bestuur 'zitten' betekent er lid van zijn en een kledingstuk dat 'goed zit' heeft de ideale pasvorm.

 Gezondheidsrisico's
Overmatig zitgedrag (vele uren per dag zittend doorbrengen, zoals langdurig televisiekijken) brengt een verhoogd risico op hart- en vaatziekten en een verhoogd sterftecijfer met zich mee. Screen-Based Entertainment Time, All-Cause Mortality, and Cardiovascular Events, Journal of the American College of Cardiology, 2011, 57(3), p. 292-299. Dit verband wordt deels verklaard door een verhoogde kans op ontstekingen en stofwisselingsproblemen. Langdurig zitten wordt door verschillende onderzoeken in verband gebracht met een verhoogde bloeddruk, trombose, een verhoogd cholesterolgehalte en achteruitgang van de spieren. The health hazards of sitting, The Washington Post, 20 januari 2014.  Altijd maar zitten gaat zich wreken: dit zijn de gevolgen Een goede zithouding (onderdeel van de studie der ergonomie) kan onder meer overbelasting van de nek (zoals bij het vooroverbuigen van het hoofd bij het werken met de computer) helpen voorkomen. De belangrijkste principes voor een goede zithoeding beginnen bij de armen, heupen en rug. De armen dienen op de leuningen comfortabel te leunen. De armleuning moet gelijk zijn aan de tafel. Een goede vuistregel is dt de armen bij de aleboog een hoek van 90 graden moet maken. De hoogte van de stoel moet zo versteld worden dat de voeten plat op de grond kunnen staan. De rugleuning moet zo ingesteld zijn, dat de onder- en bovenrug ondersteund zijn.7 tips voor een goede zithouding

 Zie ook
 Bankstel
 Hurken
 Kleermakerszit of lotushouding
 Siddhasana
 Stoel
 Zitbank

Zorg
Lichaamshouding



Zorgaanbieder is de term waarmee een grote diversiteit aan leveranciers van allerhande soorten zorg wordt bedoeld. Hierbij kan het gaan om directe medische zorg (artsen, verpleging, medicatieverstrekking, wijkverpleging) als zorginstellingen als verpleeghuizen, hospices maar ook allerlei vormen van thuiszorg, kraamzorg, huishoudelijke verzorging en persoonlijke verzorging.

 Nederland
Zorgaanbieders in Nederland hebben te maken met een groot aantal wetten en veel regelgeving waaronderIGZ - wetten en regelgeving zorg
 Wet langdurige zorg (Wlz);
 Verpleging, verzorging en langdurige GGZ in Zorgverzekeringswet (Zvw);
 Wet maatschappelijke ondersteuning 2015 (Wmo 2015).

De Inspectie Gezondheidszorg en Jeugd (IGJ) controleert of zorgaanbieders zich aan de geldende wettelijke normen ten aanzien van verantwoorde zorg houden.IGZ - handhaving en toezicht

Zorg



De zorgethiek (care ethics) is een onderdeel van de ethiek die de zorg van mensen voor elkaar centraal stelt, en meer in praktische zin, die zich op de zorg richt, bijvoorbeeld in ziekenhuizen en in het welzijnswerk.

 Theorie
Zorgethiek heeft in theoretische zin verschillende wortels.'Care ethics' op Internet Encyclopedia of Philosophy Bij de zorgethiek ziet men de zorg voor elkaar en voor de wereld, alsmede het opbouwen van goede relaties als doel. Vanwege de sterke nadruk op relaties wordt zorgethiek als vierde stroming gezien naast de teleologie, deontologie en deugdenethiek. Zorgethiek bouwt ook voort op het werk van andere filosofen, onder andere  de praktijkopvatting van Ludwig Wittgenstein.

De zorgethiek vindt zijn moderne wortels in sterke mate in de feministische kritiek op de klassieke morele theorieën, die als te strak en te afstandelijk werden beschouwd. Enkele - feministische - denkers binnen deze stroming zijn Carol Gilligan, Nel Noddings en Joan Tronto. Gilligan zette zich af tegen denkers die vrouwen als moreel minder ontwikkeld beschouwden en betoogde dat deze juist te mannelijk dachten. Andere feministische filosofen, zoals Noddings, werkten dit uit en kritiseerden heersende benaderingen die te veel nadruk zouden leggen op eigendom, contracten en rechtvaardig heersen waardoor andere, meer 'vrouwelijke' relaties minder aandacht kregen zoals zorg voor kinderen of zieken. Bovendien werd bepleit om meer ruimte te geven aan spontaan en creatief handelen en aan betrokkenheid en minder aan het volgen van regels en afstandelijkheid.

 Praktijk, Onderwijs en Onderzoek
Zorgethiek, als onderdeel 'ethiek van de zorg', behoort soms tot de opleiding, bijscholing en het werk van werkers in de zorg, zoals verpleegkundigen en welzijnswerkers. Inge van Nistelrooij schreef hiervoor een basisboek.Inge van Nisterrooij (2008), Basisboek Zorgethiek. Over menslievende zorg, moreel beraad en de motivatie van verpleegkundigen". Heeswijk: Abdij van Berne

Zorgethiek is tevens object van onderzoek aan verschillende universitaire centra in Nederland. De Universiteit voor Humanistiek, met als hoogleraar Carlo Leget, heeft als enige een masteropleiding.

Externe link
 Ethicas over zorgethiek

Zorg
Ethiek



Zorghulpmiddelen is een verzamelnaam voor hulpmiddelen die de verzorging en verpleging van mensen met een handicap of ziekte vergemakkelijken.

Bij zorghulpmiddelen valt te denken aan tilliften, voedingssonde, en hooglaag bedden.
rolstoelen, scootmobielen en rollator's worden ook weleens zorghulpmiddelen genoemd maar dit zijn mobiliteitshulpmiddelen die mensen met een handicap ondersteunen bij het voortbewegen.

Hulpmiddel
Zorg



De term zorginkoop kan een aanduiding zijn voor een proces, een afdeling, of een wetenschappelijk vakgebied.

 Algemeen
Zorginkoop is een specifieke vorm van inkoop. Een alternatieve benaming is inkoop van zorg. Bij zorginkoop gaat het om gezondheidszorg of welzijnszorg die als dienst wordt ingekocht. In diverse landen is de financiering van de zorg losgemaakt van de levering van de zorg, en als gevolg hiervan ontstaan er inkooprelaties tussen de partijen die zorg inkopen en partijen die de zorg leveren. Figueras, J., Robinson, R., & Jakubowski, E. (2005). Purchasing to improve health systems performance. McGraw-Hill International. Zorginkoop als proces betreft het inkopen van zorg door zorginkopers. De organisaties die zorg inkopen hebben vaak een afdeling met de naam zorginkoop. Het proces van zorginkoop wordt ook wetenschappelijk onderzocht door onderzoekers op het grensvlak tussen inkoopmanagement en zorgmanagement. Healthcare Procurement, Erasmus Universiteit

 Zorginkopers
De partijen die zorg inkopen kunnen private of publieke partijen zijn, variërend van de zorgconsument zelf, tot zorgverzekeraars, de centrale overheid, lagere overheden (zoals gemeenten), of werkgevers.

Behalve wanneer de zorginkoper de zorgconsument zelf is, wordt de zorg door de zorginkoper gecontracteerd ten behoeve van een bepaalde groep. Zorgverzekeraars contracteren zorg voor hun verzekerden, gemeenten voor hun inwoners en werkgevers voor hun werknemers. Zij doen dit zonder precies te weten hoeveel mensen en wie daadwerkelijk behoefte aan zorg gaan krijgen. Hiermee verschilt zorginkoop wezenlijk van vele andere vormen van inkoop, omdat de inkopende organisatie de zorg zelf niet gebruikt. Zorginkoop vindt plaats in een triade van zorgconsument (gebruiker van de zorg), zorginkoper (financier van de zorg) en zorgaanbieder (leverancier van de zorg).

 Leveranciers van zorg
De zorginkopers kopen de zorg in bij zorgaanbieders. Dit zijn ziekenhuizen, huisartsen, tandartsen, fysiotherapeuten, thuiszorginstellingen, verzorgingstehuizen enzovoorts.

 Zorginkoop in Nederland
In Nederland is de zorginkoop in handen van verschillende partijen. Allereerst zijn er de zorgverzekeraars, die de zorg inkopen die onder de zorgverzekeringswet (Zvw) wordt verstrekt. De zorg die onder de Wet langdurige zorg (Wlz) wordt verstrekt, wordt door de zorgkantoren ingekocht. De derde grote partij is de gemeente, die de zorg inkoopt die onder de Wmo valt. Naast deze drie partijen zijn er nog de centrale overheid die onder meer zorg inkoopt voor gedetineerden, en de zorgconsument zelf, die onverzekerde zorg inkoopt, of via een persoonsgebonden budget zorg kan inkopen.

 Zorginkoop buiten Nederland
De verschillen in zorgstelsels tussen landen zijn groot en daarmee ook de verschillen in hoe de zorginkoop plaatsvindt. In de Verenigde Staten contracteert CMS de zorg namens Medicare en Medicaid en spelen werkgevers een grote rol als inkopers van zorg voor hun werknemers. In het Verenigd Koninkrijk zijn zorginkopers en zorgaanbieders allebei onderdeel van de National Health Service.

Zorg
Bedrijfsproces



Zorgmijding is het verschijnsel dat sommige mensen geen hulp zoeken terwijl ze die wel nodig hebben. Zorgmijding kan meerdere oorzaken hebben.

 Achtergrond
Zorgmijding kan samenhangen met de ontoegankelijkheid van voorzieningen. Veel voorzieningen zijn moeilijk toegankelijk door wachtlijsten, drempels, in- en uitsluitingscriteria of door een bureaucratische opstelling van hulpverleners. Een andere reden kan liggen in de angst voor eventuele financiële consequenties van de behandeling wanneer men om welke reden dan ook onverzekerd is. Daarbij zijn veel personen bang voor de diagnose en de consequenties daarvan, bijvoorbeeld ziekenhuisopname, een operatie, chemotherapie, invalide raken, de dood, opgenomen moeten worden in een verzorgingshuis. Men kan bang zijn de controle over zijn eigen leven te verliezen door hulpbehoevend te worden. Men gaat hierbij voorbij aan het feit dat men al feitelijk hulpbehoevend is en dat het negeren van het probleem dit niet oplost.

Wie slechte ervaringen heeft met de zorg kan besluiten haar te mijden.Schout, 2007; Schout, De Jong & Zeelen, 2010 Het is een veelvormig verschijnsel dat samen kan gaan met een gebrek aan daadkracht en initiatief van hulpverleners om mensen met opeenstapelende problemen te helpen. Hulpverleners wachten het initiatief van anderen af of verwijzen deze cliënten naar elkaar door. Zorgmijding kan te maken hebben met het ontbreken van wederzijds vertrouwen tussen hulpverleningsinstellingen en cliënten.

 Bemoeizorg
Wanneer mensen of instanties zich grote zorgen maken over de zorgmijder, of deze veroorzaakt overlast, wordt er wel gesproken van zorgwekkende zorgmijders. Men kan dan pogen de zorg minder vrijblijvend aan te bieden. Dit heet bemoeizorg.
Er is daarbij vaak een spanningsveld tussen het respect voor de autonomie van de cliënt enerzijds en de gevoelde verantwoordelijkheid anderzijds.

 Groepen
Groepen die vaak opstapelende problemen hebben en waarvan bekend is dat ze hulpverlening uit de weg gaan zijn zwervende dak- en thuislozen, zelfstandig wonende dementerende ouderen, lijders aan depressie of alcoholisme, mensen met gedrags- of persoonlijkheidstoornissen of met een 'dubbele diagnose' (psychiatrie plus verslaving). Ook komt zorgmijding voor bij mensen met woonhygiënische problemen die overlast veroorzaken, personen die getraumatiseerd zijn door geweld en kinderen van verslaafde ouders met psychiatrische problematiek. Ten slotte zijn er mantelzorgers die hun chronisch zieke of gehandicapte familielid niet aan een ander toe durven te vertrouwen.

Wanneer dergelijke problemen zich opstapelen (verslavingsproblemen, psychiatrische problemen, pedagogische problemen, schulden, woonproblemen of huiselijk geweld) kunnen hele gezinnen zorg gaan mijden.

 Zorgverlamming
Zorgverlamming is het gebrek aan daadkracht en initiatief van hulpverleners om mensen met een opeenstapeling van problemen te helpen. Bij gezinnen met meerdere problemen zijn soms meer dan tien hulpverleners actief. Voor afzonderlijke hulpverleners die allemaal verantwoordelijk zijn voor een deelgebied in de hulpverlening, is het moeilijk om het geheel te overzien. Dit zorgt voor gevoelens van onmacht en gebrek aan initiatief; waar iedereen verantwoordelijk is, is niemand verantwoordelijk.

Zorg



De zorgsector in Nederland bestaat uit de bedrijven, instellingen en medewerkers die zich bezighouden ziekenzorg kraamzorg ouderenzorg gezinszorg gehandicaptenzorg medische hulpverlening en medische hulpmiddelen
Mensen die in de zorg werken zijn verantwoordelijk voor de verpleging van mensen, jong en oud.

 Wet langdurige zorg (Wlz)
De Wet langdurige zorg (Wlz) regelt zware, intensieve zorg voor kwetsbare ouderen, mensen met een handicap en mensen met een psychische aandoening.

 Zie ook
 Gezondheidszorg

Zorg



Een filosofische praktijk is een praktijk waar filosofische een-op-een-gespreksvoering plaatsvindt. Het ambacht is in ontwikkeling sinds de jaren '80. De methode die in Nederland de meeste navolging vindt is die van de filosofisch practicus, ontwikkeld door filosoof Harm van der Gaag.

 Geschiedenis
In 1978 publiceerde Peter Koestenbaum zijn boek "The New Image of the Person: The Theory and Practice of Clinical Philosophy". Dit boek heeft de grondslag gevormd voor het ontstaan van de filosofische praktijk, waarvan de eerste in 1981 haar deuren opende. In de buurt van Keulen begon Gerd B. Achenbach met het aanbieden van philosophische Beratung in een setting die vergelijkbaar is met die bij een psychotherapeut. De één-op-één filosofische gesprekken dienden dan ook veelal als vervanging van of aanvulling op gesprekken bij een psychotherapeut. Achenbach is nog altijd actief in zijn filosofische praktijk.

Ook in Nederland werden rond de jaren '80 meerdere praktijken opgericht, maar de meesten hiervan mochten geen lang bestaan leiden. Adriaan Hoogendijk, tevens schrijver van het boek "Spreekuur bij een Filosoof" (1988), opende de eerste filosofische praktijk op Nederlandse bodem. Inmiddels is Hoogendijk bezielingscoach.

De meest invloedrijke ontwikkeling op het gebied van de filosofische praktijk in Nederland werd teweeggebracht door Harm van der Gaag. In 2004 opende hij de filosofische praktijk Denk Dieper, gevestigd in de binnenstad van Utrecht. Vanaf dat moment ontwikkelde Van der Gaag zijn eigen methode, die inmiddels veel navolging vindt. Deze socratische gespreksdiscipline is de Gilde-methode gaan heten en wordt beoefend door leden van het Gilde van Filosofisch Practici.

Twee andere pioniers in de filosofische praktijk zijn Catharina de Haas, eigenaresse van filosofische praktijk Voor de Verandering en Eite Veening, eigenaar van filosofische consultatiepraktijk De HoofdZaak. Beiden zijn filosofisch consulent en houden er een eigen aanpak op na.

 De Gilde-methode
De Gilde-methode wordt gekenmerkt door de ontwikkeling van de filosofische denkhouding van de bezoeker. Om dit tot stand te brengen, wordt er in de gesprekken met de filosofisch practicus een sterke nadruk gelegd op het ontwikkelen van de vraag, in plaats van op het vinden van antwoorden en/of oplossingen. "Met een goede vraag kom je verder dan met een volmaakt antwoord,"Van der Gaag, H. (2015). Wie het niet weet, mag het zeggen. In de spreekkamer van de filosofische praktijk. ISVW Uitgevers. aldus Van der Gaag.

Bij een filosofisch practicus worden geen diagnoses gesteld of behandelplannen afgewerkt. De gesprekken bestaan uit een open dialoog tussen bezoeker en practicus over de vraag in kwestie. De bezoeker krijgt geen antwoorden of oplossingen aangedragen, maar zal zelf aan het werk moeten met de vraag. De gesprekken met een filosofisch practicus hebben in zekere zin een meer pedagogisch dan therapeutisch karakter.

De Gilde-methode is uitgewerkt in het boek "Wie het niet weet, mag het zeggen. In de spreekkamer van de filosofische praktijk" en wordt onderwezen in de beroepsopleiding tot Filosofisch Practicus, die door Van der Gaag gegeven wordt aan de Internationale School voor Wijsbegeerte in Leusden.

 Zie ook
Interview met Harm van der Gaag over de Gilde-methode.
Interview met Eite Veening over het filosofisch consult.

Filosofische organisatie
Zorg



Een loopband is een trainings- of onderzoeksapparaat om op te bewegen.

Loopbanden worden veel ingezet als fitnessmateriaal. De apparaten worden voor privégebruik in huis aangeschaft en staan opgesteld in fitnesscentra. In deze toepassing (er zijn ook loopbanden voor transport/vervoer bijvoorbeeld op luchthavens) zijn het grote lopende banden voor mensen om op te bewegen met als doel, verbetering van: de conditie, de gezondheid en/of de lichaamsbouw. Hieraan kan gewerkt worden terwijl men op dezelfde plaats blijft.
Een heel andere toepassing wordt gezien in de revalidatiegeneeskunde, sportgeneeskunde en de ruimtevaart. Loopbanden zijn hier specifiek bedoeld als hulpmiddel of als instrumenten voor onderzoek. Weliswaar kan het daarbij ook om opbouwen van de conditie gaan en worden zeker de gezondheidsbevorderende aspecten ook altijd meegewogen, maar dit gebeurt dan wel vanuit een specifieke onderzoeksvraagstelling of hulpvraag op geneeskundig gebied en/of op het terrein van topsport of ruimtevaart.

 Galerij

Fitness
Lichaamsbeweging
Zorg
Ruimtevaart



Zorgevaluatie is het evalueren van bestaande medische zorg die in de praktijk wordt toegepast, terwijl er (nog) onvoldoende wetenschappelijk bewijs is voor de effectiviteit.

Uit onderzoek is gebleken dat het percentage van toegepaste zorg waarvan effectiviteit onvoldoende vaststaat, in het Verenigd Koninkrijk rond de 50% ligt.Garrow JS. How much of orthodox medicine is evidence based? BMJ : British Medical Journal. 2007;335(7627):951. doi:10.1136/bmj.39388.393970.1F. Naar verwachting zijn deze cijfers vergelijkbaar met de Nederlandse.Federatie Medisch Specialisten, stuurgroep zorgevaluatie (2016), Adviesrapport Zorgevaluatie - van project naar proces, blz. 11. Bij zorgevaluatie wordt gekeken naar welke vorm van behandelen het meest zinvol is, het minste pijn geeft, de laagste kosten met zich mee brengt en/of het snelste behandelplan biedt.

 Nederland
Zorgevaluatie wordt meestal gefinancierd door financiers van gezondheidszorg, zoals ZonMw. Bij zorgevaluatie is het belangrijk dat de te meten uitkomsten relevant zijn voor patiënt en maatschappij, wat bijvoorbeeld bij fundamenteel onderzoek vaak niet (direct) van belang is. Uitkomsten van zorgevaluaties worden in de medische praktijk geïmplementeerd door bijvoorbeeld het aanscherpen of aanpassen van medische richtlijnen  Database medische richtlijnen, het maken van keuzehulpen Patiënt+ Keuzehulp en het publiceren van bevindingen in medische vakbladen.

 Zie ook
 Evidence-based medicine
 Zorginstituut Nederland

 Externe link
Zorgevaluatie Nederland

Zorg



thumb|Een U.S. Navy-poster voor het werven van verpleegkundigen.

Verpleegkunde is de leer van het verplegen. Doel van dit vak is de beroepspraktijk van verpleegkundigen te ondersteunen en ontwikkelen door middel van gefundeerde inzichten. Dit kan door kennis van experts te bundelen, consensus in de beroepsgroep te bereiken over specifieke richtlijnen voor het verplegen en door wetenschappelijk onderzoek. Vooral na de Tweede Wereldoorlog kregen verpleegkundigen meer inspraak en verantwoordelijkheid met betrekking tot hun eigen vakgebied. Daardoor heeft de verpleegkunde zich kunnen ontwikkelen tot een zelfstandige tak van wetenschap.

De verpleegkunde is ingedeeld in:
 basisverpleegkunde
 differentiaties
 specialisaties

Tot de differentiaties behoren onder meer kinderverpleegkunde, geriatrische verpleegkunde, psychiatrische verpleegkunde, verpleegkunde in de gehandicaptenzorg en verpleegkunde in spoedeisende intensieve zorgsituaties en tijdens ambulancevervoer.

 Zie ook
Geschiedenis van de verpleegkunde
Verpleegkundige





|Intensievezorgverpleegkundige

Een verpleegkundige is een persoon die opgeleid is in het uitvoeren van verpleegkundige taken. Hij of zij houdt zich bezig met het geven van verpleegkundige zorg. Hieronder valt basiszorg, zoals de persoonlijke verzorging als wassen, aankleden en verschonen, maar ook wondverzorging, observatie en rapportage en gespecialiseerde zorg. Verpleegtechnische handelingen zijn bijvoorbeeld het inbrengen van een infuus, sonde of een katheter. Ook het begeleiden van patiënten is een taak van de verpleegkundige. Hierbij kan het gaan om de omgang van de patiënt met ziekte en behandeling en het bevorderen of aanleren van de zelfredzaamheid daarbij. Verpleegkundigen werken dikwijls samen met verzorgenden. Basisverzorging, wondzorg, het geven van injecties en medicatie uitreiken of toedienen zijn taken die ook door een daartoe bevoegde verzorgende kunnen worden uitgevoerd. Tal van andere taken mogen uitsluitend uitgevoerd worden door een verpleegkundige.

 Geschiedenis

thumb|Florence Nightingale
Vrouwen werkzaam binnen de zorg gedurende de periode 1850-1966 werden verpleegster genoemd. De mannelijke variant is verpleger. De term duikt voor het eerst op in de negentiende eeuw. Tijdens deze periode neemt de medische wetenschap een grote vlucht. Tal van medisch ontdekkingen worden gedaan. Hiermee groeit het aantal ziekenhuizen en de vraag naar personeel om voor de patiënten te zorgen. Door het réveil en de opkomst van de vrouwenemancipatie nam de belangstelling van vrouwen uit voornamelijk de middenklasse voor de zorg toe. De eerste opleidingen verschenen. Florence Nightingale speelde hierbij een belangrijke rol.

Er werden aan een verpleegster specifieke - voornamelijk "moederlijke" - eisen gesteld: zelfopoffering, dienstbaarheid, gehoorzaamheid, toewijding, onderdanigheid (in het ziekenhuis vooral aan de man in de rol van arts) en trouw. Het is het beeld van de verpleegster als de verlengde arm van de arts. De verpleegster voert uit wat de arts voorschrijft. Naar de patiënt toe had zij de rol van "moeder". Tijdens een nachtdienst bleef zij bijvoorbeeld op de ziekenzaal om te waken, midden tussen de patiënten.

Een van de belangrijkste kenmerken van een verpleegster is dat zij haar werk deed vanuit een roeping. Dit in tegenstelling tot de verpleegkundige die het werken in de zorg ziet als een professie met een eigen deskundigheidsgebied.

Omdat vroeger de zorg voor een groot deel in handen lag van religieuzen wordt een verpleegkundige nog steeds vaak aangesproken met zuster of broeder.

 Werkveld
Verpleegkundigen werken in ziekenhuizen, de geestelijke gezondheidszorg, revalidatiecentra, de gehandicaptenzorg, verpleeg- en verzorgingshuizen, privéklinieken, gevangenissen, de thuiszorg,in de openbare gezondheidszorg (OGZ) bij een GGD, bij defensie of als particulier. Daarnaast houden verpleegkundigen zich bezig met het uitvoeren van geneeskundige of psychologische behandelingen in opdracht van of onder toezicht van een arts of een klinisch psycholoog. Zij mogen zelf geen medische diagnoses stellen, maar kunnen vaak wel medische taken uitvoeren (volgens vastgestelde protocollen). Wel stelt een verpleegkundige een verpleegkundige diagnose. Dat is een diagnose die betrekking heeft op de gezondheidsproblemen van de patiënt en hoe die daarmee omgaat. Verpleegkundige interventies worden steeds meer gebaseerd op onderzoek. Naast beroepservaring zijn resultaten van onderzoek van groot belang.

Een belangrijk deel van het werk van verpleegkundigen bestaat ook uit het geven van informatie over gezondheid en leefstijl, ziekte en behandeling. Dit heet GVO (Gezondheidsvoorlichting- en Opvoeding) of Gezondheidspromotie.

 Opleiding
 Eerste niveau
thumb|175px|Verpleegkundige
De opleidingen in Nederland en Vlaanderen lijken op elkaar. In beide landen is er sprake van twee niveaus verpleegkundigen. Het hoogste niveau wordt in Nederland vanaf 1996 niveau 5 (hbo) genoemd, maar vanaf 2016 wordt het NLQF systeem gehanteerd en is bachelor verpleegkunde ( hbov ) aan te duiden met niveau 6;  in Vlaanderen Bachelor in de verpleegkunde of het nog oudere A1-verpleegkundige. Ook spreekt men in Vlaanderen van gegradueerde verpleegkundige. Deze zijn in het bezit van een 4e graad en krijgen vervolgens het diploma "gegradueerde in de verpleegkunde". Die eerste is in dagelijkse praktijk de meest voorkomende benaming in Vlaanderen. Deze opleidingen, die worden gevolgd aan een hogeschool, hebben het internationale Bachelor-niveau en kunnen leiden tot de internationaal gebruikelijke graad Bachelor of Nursing (BN). Deze verpleegkundigen worden opgeleid om breed inzetbaar (op generalistisch beroepsniveau) in de zorg te zijn. Meestal vervullen zij patiëntgerichte en zorg coördinerende taken. Na de Bachelor opleiding is functie-uitoefening in onder andere de volgende expertise gebieden mogelijk:
geriatrische verpleegkunde
kinderverpleegkunde
GGZ-verpleegkunde (voorheen "psychiatrische" verpleegkunde)
sociaal verpleegkunde
ziekenhuisverpleegkunde.
Na deze basisopleiding kan men zich ook voortgezet bekwamen in bijvoorbeeld hartbewaking, spoedeisende hulp, anesthesie-assistent of chirurgie-assistent. In Nederland is na deze Bachelor ( basis- ) opleiding een opleiding mogelijk in een van de vijf wettelijk erkende verpleegkundige specialisaties.

Basisonderdelen van de opleiding Bachelor in de verpleegkunde in Vlaanderen (te studeren, ongeacht de specialisatie die men later kiest):

 Inleiding op de verpleegkunde
 Verpleegkundige theorieën, concepten en methoden
 Anatomie en fysiologie
 Embryologie en genetica
 Toegepast wetenschappelijk onderzoek en statistiek
 Verpleegkundige interventies (leer van de verschillende handelingen)
 Verpleegkundige diagnostiek
 Gezondheidspromotie (Gezondheidsvoorlichting- en opvoeding of GVO)
 Pathologie (ziekteleer per stelsel)
 Psychologie
 Psychosociale verpleegkundige diagnosen en interventies
 Relationele vaardigheden
 Filosofie
 Sociologie
 Ethiek
 Deontologie
 Omgangskunde

 Tweede niveau
Het tweede niveau verpleegkundeopleiding wordt in Nederland als niveau 4 (mbo+) beschouwd. In Vlaanderen is het een studierichting in het hoger beroepsonderwijs. Na voltooiing van deze studierichting is men gediplomeerd verpleegkundige. De verouderde benaming A2-verpleegkundige wordt in Vlaanderen nog veel gebruikt. In het laatste jaar van de opleiding kan men een specialisatie volgen: verpleegkundige in het algemeen ziekenhuis, verpleegkundige binnen de psychiatrische gezondheidszorg, verpleegkundige binnen de geriatrie of verpleegkundige binnen de gehandicaptenzorg.
Deze opleidingen zijn over het algemeen meer praktijk gericht, in Nederland leiden ze meestal tot specialisatie in één bepaalde richting van de zorg.

 Leerafdeling

Nederland is het eerste land ter wereld waar de zogenaamde leerafdeling haar intrede doet. Op een leerafdeling werken voornamelijk leerlingen met een verpleegkundige als toezichthouder. België is het tweede land ter wereld waar het voornoemde concept langzaamaan zijn intrede doet.

 Specialisaties

Er zijn tientallen deelgebieden waarin een verpleegkundige zich door opleiding en ervaring kan specialiseren.

Vervolgopleidingen
 Nederland
Naast de niveau 4 en 5 opleiding is er de mogelijkheid voor verpleegkundigen om zich te specialiseren tot verpleegkundig specialist. Deze is erkend in de Wet BIG artikel 14.

Verpleegkundigen niveau 5 kunnen na het volgen van de masteropleiding advanced nursing practice, Nurse practitioner (NP) worden. Deze verpleegkundig specialist is werkzaam binnen een specifiek medisch deskundigheidsgebied. De bevoegdheden voor uitvoeren van medische handelingen is uitgebreid. Een verpleegkundige richt zich vooral op de gevolgen van een ziekte, een verpleegkundig specialist richt zich daarnaast ook op de ziekte zelf en gaat op zijn deskundigheidsgebied een behandelrelatie aan met de patiënt volgens de normen van de Wet op de geneeskundige behandelingsovereenkomst (WGBO).

Het verschil in wettelijke bevoegdheden tussen een verpleegkundige en een verpleegkundig specialist zit met name in de bevoegdheid tot het zelfstandig aangaan van een behandelrelatie en het indiceren en uitvoeren van voorbehouden handelingen.
Op dit moment geldt dus nog formeel dat verpleegkundigen voorbehouden handelingen alleen in opdracht van een arts mogen verrichten. Recepten voorschrijven mag nu nog alleen door artsen worden gedaan. In het parlement ligt al geruime tijd een wetswijziging om de Wet BIG aan te passen.
Zo mag in de nabije toekomst een verpleegkundig specialist onder bepaalde voorwaarden een medische diagnose stellen en medicijnen voorschrijven. De Nurse practitioner verleent verpleegkundige zorg op expertniveau. Ook richt hij zich op uitvoering van wetenschappelijk onderzoek in de zorg en deskundigheidsbevordering.

 Vlaanderen
In Vlaanderen zijn vele specialisaties en vervolgopleidingen te volgen als bachelor-na-bachelor. Er kan een specialisatie in de verpleegkunde gevolgd worden na het basisdiploma Bachelor in de verpleegkunde, zoals geriatrische verpleging, neonatologie, oncologie, intensieve zorgen en spoedgevallenzorg en psychiatrische verpleging. Men kan ook verder studeren tot Master in de verpleegkunde en vroedkunde.

Een academische opleiding in de verplegingswetenschappen (Master of Science Verplegingswetenschap) of in de ziekenhuiswetenschappen sluit ook aan bij het basisdiploma Bachelor in de verpleegkunde. Een academicus die vanuit een verpleegkundige wetenschappelijke invalshoek onderzoek kan doen en beleidsfuncties kan uitvoeren. Ook de didactiek van opleiding voor verpleegkundigen komt hier aan bod. De verplegingswetenschapper speelt een belangrijke rol bij de ontwikkeling van Evidence Based Practice.

 Nationale samenwerking
In Nederland heeft de verpleegkundige beroepsgroep zich verenigd in V&VN. Ontstaan op 1 augustus 2006 uit de AVVV. Onderdeel van deze vereniging zijn de platforms waarin gespecialiseerd verpleegkundigen elkaar vinden. V&VN is tevens het nationale platform voor de verpleegkundige en verzorgende adviesraden.

Daarnaast zijn verpleegkundigen georganiseerd in de FNV Zorg & Welzijn, NU'91 en CNV Publieke Zaak.

Het Landelijk Expertisecentrum Verpleging & Verzorging (LEVV) richtte zich voornamelijk op deskundigheidsbevordering door voorlichting en informatievoorziening van instellingen en individuele zorgverleners. In 2011 fuseerde het LEVV samen met beroepsvereniging Sting en V&VN. De drie organisaties gingen verder onder de naam V&VN.

In Vlaanderen is er het NVKVV (Nationaal Verbond van Katholieke Vlaamse Verpleegkundigen en Vroedvrouwen) en de VVU (Vlaamse Verpleegunie).

 Internationale samenwerking
39 opleidingen uit 18 Europese landen zijn een samenwerkingsverband aangegaan in een netwerk. Dit netwerk heet het Florence Network. Nederlandse en  Belgische bachelor-opleidingen verpleegkunde maken er deel van uit:
 In Nederland: Haagse Hogeschool Den Haag - Hanze Hogeschool Groningen - NHL Hogeschool Leeuwarden
 In België: Odisee (Aalst, Brussel en Sint-Niklaas) - Katholieke Hogeschool Leuven

 Opsomming van verpleegtechnische handelingen
Sondevoeding toedienen, verzorgen maagsonde, verzorgen stoma, verzorgen blaaskatheter, verzorgen suprapubische katheter, medicijnen uitzetten/registreren/toedienen, injecteren (intramusculair, intracutaan, subcutaan, intraveneus), perifeer infuus inbrengen, lavementen toedienen, oplossingen en verdunningen maken, tracheacanule verzorgen, tracheastoma verzorgen, uitzuigen (aspireren) van de keel, de mondholte en de onderste luchtwegen (bronchiaal toilet), zuurstof toedienen, aerosol toedienen, bloed en bloedproducten toedienen, wondverzorging, hechtingen verwijderen, tampons verwijderen, wonddrains verwijderen, lichaamstemperatuur regelen, parenteraal vloeistoffen toedienen, katheteriseren van de blaas, maagsonde inbrengen, een ECG afnemen en interpreteren, observatie van personen met continue monitoring, toezicht houden op spuitpompen, orgaanspoelingen uitvoeren, venapunctie, hielprik, monsters verzamelen, reanimeren.

In België (Vlaanderen) zijn de verpleegkundige handelingen ondergebracht in 3 verschillende categorieën:

 A-handelingen:
Omvat vooral de observaties van de patiënt op fysisch, psychisch, sociaal vlak die bijdragen tot het stellen van een medische diagnose door de arts of verpleegkundige diagnosen door de verpleegkundige, alsook het onder zijn hoede nemen van gezonde en/of zieke personen en handelingen verrichten die bijdragen tot het behoud, de verbetering of het herstel van de gezondheid.

 B-handelingen:

B1-handelingen:
Dit zijn verpleegkundige handelingen die zonder voorschrift van de arts mogen uitgevoerd worden.

B2-handelingen:
Dit zijn verpleegkundige handelingen die enkel op voorschrift van de arts mogen uitgevoerd worden, afhankelijk van de medische diagnose en behandeling vb. start intraveneuze antibioticakuur.

 C-handelingen:
Dit zijn toevertrouwde medische handelingen bv. het toedienen van cytostatica.

 Recht
 In Nederland
In Nederland is verpleegkundige een bij wet beschermde beroepstitel en mag als zodanig alleen worden gebruikt door mensen die een erkende opleiding hebben genoten. Verpleegkundigen zijn geregistreerd in het BIG-register. Zij vallen onder het tuchtrecht en kunnen ter verantwoording worden geroepen voor het tuchtcollege. De handelingen die alleen voorbehouden zijn aan verpleegkundigen (en andere beroepsgroepen in de gezondheidszorg) zijn beschreven in de Wet BIG.

Twee andere wetten belangrijk binnen de verpleegkundige zorgverlening is de Wet op de geneeskundige behandelingsovereenkomst (WGBO) en de Wet klachtrecht cliënten zorgsector (WKCZ).

 In België
In België (Vlaanderen) is het gebruik van de titel beschermd door de wet van 15 november 1946 tot de bescherming van de titels van verpleger en verpleegster. Wie na de afkondiging van deze wet van 15 november 1946 de titel van verpleger of verpleegster wilde gebruiken, was verplicht om eerst een opleiding tot verpleegkundige te volgen.

Wat in Nederland onder de benaming van verpleegtechnische handelingen bekend is, wordt in Vlaanderen technische verpleegkundige verstrekkingen en toevertrouwde handelingen genoemd. Personen die geen opleiding tot verpleegkundige hadden gevolgd maar wel technische verpleegkundige verstrekkingen en/of toevertrouwde handelingen verrichtten, waren toen nog niet strafbaar bij wet.

De wet van 20 december 1974 betreffende de uitoefening van de verpleegkunde bracht hier verandering in. Deze wet regelde onder andere de professionele relatie tussen de artsen en de verpleegkundigen. Maar wat nog belangrijker was, was dat deze wet ook bepaalde dat er bij Koninklijk Besluit een lijst van technische verpleegkundige verstrekkingen en toevertrouwde handelingen zou vastgesteld worden

Deze lijst is uiteindelijk vastgesteld in het Koninklijk Besluit van 18 juni 1990 houdende vaststelling van de lijst van de technische verpleegkundige verstrekkingen en de lijst van de handelingen die door een arts aan beoefenaars van de verpleegkunde kunnen worden toevertrouwd, alsmede de wijze van uitvoering van die verstrekkingen en handelingen en de kwalificatievereisten waaraan de beoefenaars van de verpleegkunde moeten voldoen.

De bepalingen van de wet van 20 december 1974 betreffende de uitoefening van de verpleegkunde zijn naderhand door de Belgische wetgever opgenomen geweest in het Koninklijk Besluit nr. 78 van 10 november 1967 betreffende de uitoefening van de gezondheidszorgberoepen.

In België is het Koninklijk Besluit nr. 78 van 10 november 1967, samen met het voornoemd Koninklijk Besluit van 18 juni 1990, de voornaamste wetgeving die een verpleegkundige bij het beoefenen van zijn of haar beroep moet respecteren.

 2



A2 is een oude benaming voor een bepaald type diploma, behaald in het Vlaamse Technisch secundair onderwijs. Hoewel de benaming al officieel werd afgeschaft in de jaren 1970, en nu officieel het diploma secundair onderwijs en HBO5 heet, is het gebruik ervan nog niet helemaal verdwenen. In personeelsadvertenties, aankondigingen van interimkantoren, zelfs bij de officiële VDAB, kwam men de benaming in het begin 21ste eeuw nog geregeld tegen als aanduiding van het vereiste diploma-niveau.

De vroegere A2-verpleegkundige heet nu "gegradueerde verpleegkundige" (niveau HBO5), ter onderscheiding van een bachelor in de verpleegkundige (vroeger A1). De technische A2-opleiding werd hervormd tot de vierde graad van het beroepssecundair onderwijs, en behoort sinds 2009-2010 tot het HBO5-niveau.

Onderwijs in België
Secundair onderwijs
Verpleegkunde



Onder actieve dialyse wordt verstaan de verschillende vormen van nierfunctievervangende therapieën (zoals hemodialyse) waarbij de patiënt zelfstandig de benodigde handelingen verricht. De patiënt weegt zich, bouwt de apparatuur op, meet en controleert zelf de bloeddruk, sluit zich aan, regelt de instellingen van de monitor, voert de controles tijdens de behandeling zelfstandig uit, herkent de verschillende alarmen en ruimt na afloop van de behandeling de verschillende materialen op.

Om de handelingen te leren wordt actieve dialyse eerst (onder begeleiding) uitgevoerd op een dialyse-afdeling in een ziekenhuis. Later kan dit in een dialysehotel (diatel) of met thuisdialyse bij de patiënt aan huis.

Voordelen:
 de patiënt behoudt voor een belangrijk deel zijn zelfstandigheid (gevoel van onafhankelijkheid en verantwoordelijkheid)
 behouden of versterken van eigenwaarde
 beter ziekte-inzicht
 beter omgaan met dieetvoorschriften en medicijnen

Voorwaarden:
 de patiënt moet goed gemotiveerd zijn
 de patiënt moet geestelijk en lichamelijk in staat zijn de benodigde handelingen uit te voeren.

 Zie ook
 Dialyse

Verpleegkunde
Nefrologie



De Anna Reynvaan Lezing is sinds 1999 een jaarlijkse lezing in Amsterdam. Tot 2018 werd de lezing georganiseerd door Verpleegkundigen & Verzorgenden Nederland, het Academisch Medisch Centrum (AMC) in Amsterdam, het verpleegkundig tijdschrift Bijzijn, de Hogeschool van Amsterdam en het Nederlands Tijdschrift voor Geneeskunde. Sinds 2019 is de organisatie in handen van Amsterdam UMC, V&VN, de Hogeschool van Amsterdam en het tijdschrift TvZ. De lezing wordt in het voorjaar gehouden in de Stadsschouwburg en uitgesproken door een toonaangevende buitenlandse verpleegkundige.Over de lezing, website AMC. Geraadpleegd 23 oktober 2013 De lezing is genoemd naar Anna Reynvaan (1844-1920), een Nederlandse verpleegster, die adjunct-directrice in het Buitengasthuis en in het Wilhelmina Gasthuis in Amsterdam was. Het equivalent is De Anatomische Les, sinds 1994 een medische publiekslezing op het snijvlak van geneeskunde en maatschappij waarvoor elk jaar een spreker wordt aangezocht die in zijn of haar discipline internationaal toonaangevend is. De lezing van De Anatomische Les wordt uitgesproken in de grote zaal van het Concertgebouw.

 Lijst met sprekers
1999: Joyce C. Clifford (Beth Israel Deaconess Medical Center in Boston) - Leadership through clinical excellence
2000: Nicky Cullum (Centre for Evidence Based Nursing, Universiteit van York, Groot-Brittannië) - Evidence Based Nursing: challenges and opportunities
2001: Dame June Clark (1941) (Universiteit van Wales in Swansea, Groot-Brittannië) - Preparing nurses for practice in the 21st Century
2002: Sheila Dinotshe Tlou (University of Botswana in Gaborone, Botswana - Nursing: a global perspective
2003: Peter Buerhaus (Vanderbilt University School of Nursing in Nashville, Tennessee, VS) - The importance of being a nurse: shortages, demographic trends, patient outcomes, public perceptions
2004: Marjorie Isenberg (College of Nursing, University of Arizona, Tucson, VS - Nurses Make a Difference
2005: Koen Milisen (Universitaire Ziekenhuizen Leuven en Katholieke Universiteit Leuven, België) - Met vallen en opstaan: de geriatrische verpleegkunde uit de kinderschoenen
2006: Nora Kearney (University of Stirling en Cancer Care Research Centre, Schotland) - Cancer Services: Who is in the Driving Seat?
2007: Cindy Peternelj-Taylor (University of Saskatchewan, Canada) - Engaging the Other; working with vulnerable populations
2008: Julie Morath (Children’s Hospitals and Clinics of Minnesota) - Patiënt safety in practice
2009: Cheri Lattimer uit Little Rock (Arkansas, VS) - Complexe patiënten
2010: Simon Stewart uit Melbourne in Australië - Klinische Observatie
2011: Irena Papadopoulos uit Londen - Culturele competentie
2012: Jürgen Osterbrink van het Institute of Nursing Science van de Paracelsus Universiteit te Salzburg, Oostenrijk - Pijn
2013: Ingalill Rahm Hallberg van het Pufendorf Institute of Advanced Studies aan de Universiteit van Lund in Zweden - Nursing research and practice: Can we improve the interaction?
2014: Dawn Stacey, Full Professor, School of Nursing, University of Ottawa, Canada - Shared Decision Making. What is the role for nurses?
2015: Martha Curley, hoogleraar Verpleegwetenschappen University of Pennsylvania School of Nursing in Philadelphia  - Family Centered Care
2016: Heimar de Fátima Marin, verpleegkundige en hoogleraar Health Informatics aan de universiteit van São Paulo in Brazilië - Patiëntveiligheid, verpleegkunde en ICT
2017: Mary D. Naylor, van de Universiteit van Pennsylvania - An Odyssey of Nursing's Leadership in Improving the Care of Older Adults.
2018: Cynda Rushton van de Johns Hopkins-universiteit in Baltimore, Maryland (VS) - Veerkracht in turbulente tijden.

 Anna Reynvaan Prijzen
Tijdens de lezing worden elk jaar de Anna Reynvaan Prijzen uitgereikt. Er zijn drie prijzen:
Anna Reynvaan Praktijkprijs voor het beste verpleegkundige project.
Anna Reynvaan Wetenschapsprijs voor de beste verpleegkundige wetenschappelijke publicatie.
Anna Reynvaan Studentenprijs voor het beste artikel van hbo-v studenten over het thema van de Anna Reynvaan Lezing.

Nederlandse lezing
Verpleegkunde



Bachelor na bachelor, afgekort als banaba, is een titel of graad die in Vlaanderen gebruikt wordt voor een bacheloropleiding die gevolgd wordt nadat reeds een andere bachelortitel behaald werd. Deze opleidingen kan men dus niet volgen als basisdiploma. In de praktijk gaat het veelal om een eenjarige vervolmakingsopleiding in een specifiek vakgebied. Deze benaming voor dergelijke opleidingen is een rechtstreeks gevolg van de invoering van de bachelor-masterstructuur in het hoger onderwijs.

 Voorbeelden
voortgezette opleiding voor het buitengewoon onderwijs (VOBO), voor leerkrachten die de basisopleiding volgden en dus reeds een Bachelor in onderwijs hebben.
Bachelor audiologie, voor wie de basisopleiding Bachelor logopedie afwerkte, en omgekeerd een Bachelor logopedie, als banaba na een basisopleiding Bachelor audiologie.
Een specialisatie in de verpleegkunde na het basisdiploma Bachelor verpleegkunde, zoals geriatrische verpleging, neonatologie, intensieve zorgen, psychiatrische verpleging, enz.
boekhoudkundige expertise, na het basisdiploma bachelor bedrijfsmanagement.
VOMO (Voortgezette Opleiding Meubelontwerp of Vorrei Mobili), als specialisatie in het meubelontwerp na een basisopleiding Ma architectuur, Ma interieurarchitectuur, Ba interieurvormgeving, Ma productontwikkeling, Ma productdesign, Ba industrieel productontwerpen, Ma industriële wetenschappen industrieel ontwerpen, ...

In Nederland wordt de benaming post-hbo opleiding gebruikt en in Franstalig België wordt de term bachelier de spécialisation (specialisatie bachelor) gebruikt.

 Zie ook
Master na master
Secundair-na-secundair of Se-n-se

Academische graad
Verpleegkunde
Hoger onderwijs in Vlaanderen



miniatuur|Een blaaskatheter via de urinebuis bij een man.
Blaaskatheterisatie is een medische handeling, waarbij een flexibele holle slang (blaaskatheter) in de urineblaas wordt ingebracht. Een blaaskatheter kan van pvc, latex, siliconen of hydrogel zijn gemaakt. Dit is afhankelijk van de gebruikswijze.

Het doel van blaaskatheterisatie is het ledigen van de urineblaas.

Vormen
Er bestaan twee toegangswegen voor blaaskatheterisatie:
 Transurethraal, een blaaskatheter wordt in de blaas gebracht via de urinebuis (urethra).
 Suprapubisch, een katheter wordt chirurgisch ingebracht via de buikwand, boven het schaambeen.

Er kunnen drie soorten blaaskatheterisatie onderscheiden worden op basis van de verblijfsduur:
 eenmalige blaaskatheterisatie, ter lediging van de blaas van een patiënt die daar zelf (tijdelijk) niet toe in staat is;
 langdurige, onderbroken katheterisatie met behulp van eenmalige katheters die door patiënt of hulpverlener meerdere malen per dag via de urinebuis worden ingebracht ter lediging van de blaas, ofwel de intermitterende katheterisatie;
 langdurige katheterisatie met behulp van een verblijfskatheter, onder andere bij patiënten bij wie een langdurigere indicatie bestaat voor een blaaskatheter, of bij wie de urineproductie nauwkeurig gemonitord moet worden zoals bij shock. Verblijfskatheters worden in de Nederlandse gezondheidszorg dikwijls aangeduid met de afkorting CAD (van het Franse cathéter à demeure) of soms met de afkorting UBC (voor het Engelse urinary bladder catheter).

Indicatie
Er zijn allerlei indicaties mogelijk voor het inbrengen van een blaaskatheter:
 Blaasspoeling
 Hevige urine-incontinentie bij mensen waarbij verschonen belastend is
 Zeer verminderde mobiliteit
 Afwijkingen aan de urinewegen
 Urineretentie
 Ter voorbereiding van een bepaalde operatie
 Toedienen van cytostatica bij blaaskanker
 Bepaalde vormen van urineonderzoek

Soorten blaaskatheters
Er zijn verschillende soorten blaaskatheters. Zo zijn sommige dikker dan de andere en is de één langer dan de ander. Ook ligt het eraan wat het doel van de blaaskatherisatie is:
 Indien het een eenmalige blaaskatherisatie betreft, wordt gekozen voor een blaaskatheter zonder ballon en met één buis in de slang. Deze buis is voor de urine. De katheter wordt direct na het opvangen van urine weer eruit gehaald. Eenmalige katheterisatie wordt meestal alleen transuretraal gedaan.
 twee-weg katheter, deze katheter heeft aan het uiteinde een ballon zitten, zodat de katheter blijft zitten en niet uit de blaas glijdt. Om deze ballon te kunnen vullen met steriel water, dient een tweede buis aanwezig te zijn. Deze is aan de voorzijde van de katheter te vinden.
 drie-weg katheter, deze katheter is hetzelfde als de twee-weg katheter, maar heeft nog een derde buis. Deze buis is bedoeld om vloeistoffen toe te dienen. Een drie-weg katheter wordt meestal gebruikt bij een gesloten blaasspoeling.
 Ten slotte zijn de drie- en twee-wegkatheters er in twee verschillende soorten. De Nelaton-katheter heeft een recht uiteinde terwijl de Tiemann-katheter een schuin uiteinde heeft. De Tiemann wordt meestal gebruikt bij personen met benigne prostaathyperplasie (BPH).

Inbrengen
Juridisch
Het inbrengen van een suprapubische katheter mag alleen de uroloog doen, omdat het een chirurgische ingreep vereist. Het verwisselen van een SP-katheter mag door een  verpleegkundige uitgevoerd worden. Het inbrengen van de blaaskatheter via de urinebuis mag uitgevoerd worden door een verzorgende IG of een verpleegkundige. Een verzorgende IG mag wel een blaaskatheterisatie uitvoeren bij een vrouw. Aangezien blaaskatherisatie bij een man een voorbehouden handeling is, verschilt het per instelling of een verzorgende IG dit ook mag.

Indien de noodzaak bestaat voor het langdurig intermitterend katheteriseren, mag de patiënt zelfstandig - na instructie door een verpleegkundige - de handeling uitvoeren, wanneer deze de blaas moet ledigen.

De handeling
Een blaaskatheter via de urinebuis inbrengen moet zo steriel mogelijk gebeuren om de kans op een infectie verkleinen. Daarom moet de inbrenger tijdens het inbrengen steriele handschoenen dragen. Het inbrengen kan, vooral bij mannen, een heel vervelend gevoel geven. Hiervoor wordt voor het inbrengen in de urinebuis een gel ingebracht die een verdovende en desinfecterende werking heeft. Sommige hulpverleners brengen deze gel aan op de blaaskatheter zelf, maar dit heeft geen enkele zin, aangezien de gel dan niet in kan werken. Ten slotte is het belangrijk om bij spontane afloop van urine na circa 500 ml de blaaskatheter af te sluiten ter voorkoming van een blaascollaps.

Verpleegkunde
Geneeskundige behandeling



Een blaasspoeling is het om medische redenen spoelen van de urineblaas via een reeds ingebrachte blaas- of suprapubischkatheter.https://web.archive.org/web/20101129044449/http://urolog.nl/urolog/php/patients.php?doc=fol_blaasspoelingen&&lng=nl: Urolog

Indicaties
 Blaasretentie
 Toedienen van Cytostatica bij tumoren in de blaas.
 Stolsel in de katheter
 Terugkomende Blaasontsteking

Vormen
Open of gesloten
Bij de open blaasspoeling moet de katheterzak van de blaaskatheter losgekoppeld worden, waarna de katheter op de blaasspoeling aangesloten kan worden. Bij een gesloten spoeling kan de blaasspoeling op een derde ingang van de blaaskatheter aangesloten worden zonder dat de katheterzak losgekoppeld hoeft te worden.

Actief of passief
Bij actieve blaasspoeling wordt de vloeistof met kracht de blaas ingespoten en weer opgezogen. Passieve blaasspoeling is het tegenovergestelde van de actieve vorm en werkt hetzelfde als een infuus. De blaasspoeling wordt opgehangen aan bijvoorbeeld een infuuspaal, waarna de vloeistof er gemiddeld een paar uur over doet om in te lopen. Bij passieve blaasspoeling wordt meestal een gesloten systeem gebruikt om een volle blaas te voorkomen en omdat de hulpverlener die de spoeling toedient anders heel lang bij de patiënt moet gaan staan. Bij passief spoelen is er meestal een afgesproken inwerktijd.

Verpleegkunde
Geneeskundige behandeling



thumb|Sfygmomanometer
thumb|Moderne polsbloeddrukmeter
thumb|Sfygmomanometer

Een bloeddrukmeter is een apparaat waarmee de bloeddruk gemeten kan worden.
De Italiaanse arts Scipione Riva-Rocci (1863-1937) ontwikkelde, naar het voorbeeld van een prototype in 1891 ontwikkeld door de Oostenrijkse hoogleraar Siegfried von Basch (1837-1905), als eerste een bloeddrukmeter met manchet om de bloeddruk bij patiënten te meten. De veel gebruikte afkorting 'RR' voor bloeddruk is afgeleid van de naam Riva-Rocci.

In 1854 ontwikkelde de Duitser Karl von Vierordt een apparaat dat, zonder in de bloedvaten te prikken, de polsdruk kan registreren. Zijn sfygmomanometer berustte op het geven van tegendruk van buitenaf. Hoe hoger de druk in de slagader, des te meer tegendruk er nodig is. Dit is ook het principe waarop Riva-Rocci in 1896 zijn bloeddrukmeter baseerde.

Hij verbond een kwikmanometer met een opblaasbare manchet - een uitvinding van de Duitse chirurg Johann von Esmarch ter voorkoming van doodbloeden bij verwondingen en operaties - die hij om de bovenarm bevestigde. De druk in de manometer waarbij de polsslag net niet meer te voelen is, betitelde Riva-Rocca als de bloeddruk.
Een verfijning van de bloeddrukmeetprodure hield in dat niet de pols gevoeld werd, maar met een stethoscoop geluisterd werd naar wervelingen in de bloedstroom. Na oppompen laat men de manchet langzaam leeglopen terwijl er met de stethoscoop geluisterd wordt naar het geruis van de slagader van de arm, net onder de manchet. Zodra de druk in de manchet zo laag wordt dat bloeddoorstroming mogelijk is, ontstaan er wervelingen in de slagader van de onderarm, die de arts of verpleegkundige hoort met de stethoscoop: de systolische bloeddruk of bovendruk kan nu afgelezen worden op de manometer. Als de arts of verpleegkundige de manchet nog verder leeg laat lopen, verdwijnen de tonen op een gegeven moment weer. De druk op dit moment is de diastolische bloeddruk of onderdruk.
Bij polsbloeddrukmeters of bloeddrukmeters die de bloeddruk nemen ter hoogte van een vinger, dient men bij voorkeur te meten met de hand op harthoogte.

Omdat de meting van de bloeddruk wordt gedaan buiten het lichaam wordt deze niet-invasief genoemd. Er is ook een methode van drukmeting die IN een bloedvat geschiedt en daarom de invasieve methode wordt genoemd.

 Externe link
 Geschiedenis van de bloeddrukmeting

Meetinstrument
Medisch instrument
Verpleegkunde



thumb|Bloedafname ten behoeve van transfusie
Bij een bloedtransfusie brengt men bloed, afkomstig van een bloeddonor, in de aderen van een patiënt die dit bloed nodig heeft vanwege ernstige bloedarmoede door bijvoorbeeld bloedverlies of door een probleem met de bloedaanmaak.

Compatibiliteit
Een bloedtransfusie is alleen mogelijk als ontvanger en donor dezelfde of een compatibele (uitwisselbare) bloedgroep hebben, omdat anders gevaarlijke afweerreacties kunnen optreden. Voorafgaand aan de bloedtransfusie wordt dan ook altijd een compatibiliteitsonderzoek uitgevoerd.Mensen vragen artsen soms als voorzorg hun bloedgroep te laten bepalen, voor het geval zij opeens ooit een bloedtransfusie nodig zouden hebben. Dit is eigenlijk niet zinvol. Omdat het geven van een verkeerde transfusie ernstige gevolgen kan hebben en zelfs kan leiden tot de dood van de patiënt, wordt in westerse landen altijd voorafgaand aan iedere bloedtransfusie de bloedgroep van de patiënt bepaald en de bloedgroep van het zakje bloed. Bovendien wordt de kruisproef gedaan om andere, zeldzamere vormen van onverenigbaarheid op te sporen. Deze analyses vinden plaats in het Klinisch chemisch laboratorium van het ziekenhuis. Mededelingen van de patiënt over zijn of haar bloedgroep worden niet gebruikt om een bloedtransfusie uit te voeren. Dit onderzoek bestaat uit de volgende stappen:
Bepaling van de AB0-bloedgroep en resus D-factor van de ontvanger en van de donor. Bloedgroep AB0 en resus D-factor zijn de meest immunogene bloedgroepen en dienen daarom onderzocht te worden.
Antistofscreening: serum van de ontvanger wordt onderzocht op irregulaire antistoffen.
In alle gevallen behalve bij onmiddellijk levensbedreigende spoed wordt er ook nog een kruisproef uitgevoerd tussen het serum van de ontvanger en de rode bloedcellen van de donor. Hierbij worden rode bloedcellen van de donor geïncubeerd met serum van de ontvanger. Treedt bij deze kruisproef samenklontering op (door aanwezigheid van antistoffen) dan is transfusie met dat bloed niet mogelijk. Er wordt dan een nieuwe zak bloed uitgekozen voor het inzetten van een nieuwe kruisproef. Pas als er geen samenklontering optreedt tussen het serum van de ontvanger en de rode bloedcellen van de donor kan het bloed aan de patiënt gegeven worden voor transfusie.
Als er in de antistofscreening of in de kruisproef positieve reacties optreden dan moeten er verdere onderzoeken uitgevoerd worden.

Ontvangen van bloed
Omdat er veel verschillende, onderling niet verenigbare bloedgroepen bestaan, is het niet mogelijk om van iedereen bloed te ontvangen. In het algemeen geldt: wie een bepaalde factor niet heeft, mag geen bloed ontvangen waarin die factor aanwezig is. Als dat wel gebeurt kan iemand een afweerreactie krijgen op de "vreemde" deeltjes die plotseling in het lichaam aanwezig zijn.
Bloedgroep 0 resus D-negatief (0-) wordt gezien als de universele donor, dit bloed kan aan iedere ontvanger gegeven worden. Bloedgroep AB resus D-positief (AB+) wordt gezien als universele ontvanger, deze persoon kan bloed van iedereen ontvangen.
Er zijn nog veel meer bloedgroepen, maar die zijn voor de dagelijkse praktijk van de bloedtransfusie minder van belang. In spoedsituaties wordt er altijd bloedgroep 0- gegeven.
In de onderstaande tabel is te zien welke bloedtransfusies mogelijk zijn. Een '+' geeft aan dat de bloedtransfusie mogelijk is, een '-' geeft aan dat deze niet mogelijk is. Van boven naar beneden is te zien welke bloedgroep kan doneren en van links naar rechts welke bloedgroep kan ontvangen.

+ Bloedgroep van de 'ontvanger' A+ A- B+ B- AB+ AB- 0+ 0- A+ +  -  -  -  +  -  -  - A- +  +  -  -  +  +  -  - B+ -  -  +  -  +  -  -  - B- -  -  +  +  +  +  -  - AB+ -  -  -  -  +  -  -  - AB- -  -  -  -  +  +  -  - 0+ +  -  +  -  +  -  +  - 0- +  +  +  +  +  +  +  +

Risico's van een bloedtransfusie
Bloed kan ziekteverwekkers bevatten en deze kunnen bij een bloedtransfusie overgedragen worden van de donor op de ontvanger. Binnen Nederland wordt er met zeer geavanceerde systemen gewerkt om de kans op overdracht van zieken door een bloedtransfusie zo klein mogelijk te houden. Ernstige ziekten die door bloedtransfusies kunnen worden overgebracht zijn onder andere: hiv/aids, syfilis, hepatitis B en andere vormen van virale hepatitis, en malaria. Om deze redenen worden bloeddonoren onder andere gescreend op ziekten, zowel door te vragen naar ziekten of naar omstandigheden die geassocieerd zijn met een verhoogde kans op ziekte, als door tests te verrichten op het afgenomen bloed.
Omdat bijvoorbeeld bij hiv/aids enige tijd (een paar weken tot maanden) verloopt tussen het moment van besmetting en het aantoonbaar worden van die besmetting in het bloed van een donor, terwijl de ziekte dan al wel door een transfusie zou kunnen worden overgedragen, wordt het bloed van nieuwe donoren gedurende een langere periode opgeslagen. Pas wanneer bij een nieuwe analyse van het bloed van de donor, enige maanden later, wordt bewezen dat de donor niet besmet is met hiv, worden de zakken bloed vrijgegeven voor donatie. Tevens worden mensen met een duidelijk verhoogde kans op besmetting in de meeste landen niet als donor geaccepteerd.

Mede vanwege deze risico's wordt bij alle ingrepen geprobeerd bloedverlies te vermijden of in elk geval te reduceren om de noodzaak tot bloedtransfusie (en andere risico's) te minimaliseren. Zie verderop bij het kopje "Alternatieven voor bloedtransfusie".

Bloedcomponenten
Vroeger werd er bloedtransfusie gegeven met volbloed. Dit betekende dat het volledige bloed dat afkomstig was van de donor gegeven werd aan de patiënt. Volbloedtransfusies kunnen ernstige bijwerkingen of gevolgen hebben en worden daarom in Nederland niet meer uitgevoerd. Wanneer er nu sprake is van een bloedtransfusie worden er alleen rode bloedcellen (PC, packed cells; EC, erytrocytenconcentraat) gegeven. Deze rode bloedcellen worden verkregen door volbloed te centrifugeren waardoor er scheiding van de verschillende componenten van bloed ontstaat, zoals rode bloedcellen en plasma. Rode bloedcellen (erytrocyten, packed cells) worden gegeven bij bloedarmoede, bij groot bloedverlies en voor, tijdens en na operaties. Overige producten die uit donorbloed gewonnen worden zijn onder andere bloedplaatjes en plasma. Bloedplaatjes (trombocyten) worden gegeven wanneer de patiënt een tekort aan bloedplaatjes heeft, waardoor problemen in de bloedstolling ontstaan. Omdat een dergelijke transfusie met bloedplaatjes maar enkele dagen effect heeft wordt dit alleen gedaan als er uitzicht op herstel van de normale situatie is bij de patiënt. Plasma wordt gegeven bij grote bloedingen in combinatie met rode bloedcellen en bij therapeutische plasmaferese.

Alternatieven voor bloedtransfusies
Er zijn ook alternatieven voor transfusies van donorbloed:
Voor het aanvullen van bloedplasma, dat bij een bloeding verloren is gegaan, gebruikt men al tientallen jaren zogenaamde kristalloïden, zoals fysiologisch zout (0,9% natriumchloride oplossing) en 'Ringers lactaat' (een oplossing die qua concentraties zouten meer overeenkomt met de samenstelling van bloedplasma dan fysiologisch zout), of colloïden zoals 'Dextran' en 'Hexastarch'.
Voor het zuurstoftransport kan een PFC-emulsie (perfluorcarbonverbinding) worden ingespoten.
Bij "autotransfusie" wordt enige tijd vóór de operatie bloed afgenomen van de patiënt, zodat dit later eventueel kan worden toegediend.
Op termijn zou Fluosol gebruikt kunnen worden als volledig alternatief, een 'kunstbloed' waarop een mens 72 uur zou kunnen overleven. Dit laatste product is nog steeds sterk in ontwikkeling en kan de huidige bloedproducten (nog) niet vervangen.

Naast deze alternatieven zijn er behandelmethoden die de noodzaak tot een bloedtransfusie kunnen verkleinen, zoals:
Hemodilutie (kunstmatige verdunning van het bloed) is een methode om de concentratie aan rode bloedcellen te laten dalen, waardoor de patiënt tijdens de operatie weliswaar net zoveel volume kwijtraakt, maar daarmee minder rode bloedcellen verliest. Deze methode kan bij alle operaties worden toegepast, maar vindt alleen plaats bij operaties waarvan bekend is dat er veel bloed verloren zal gaan.
Het voor de operatie toedienen van erytropoëtine, een hormoon die het beenmerg prikkelt om versneld rode bloedcellen aan te maken.
De CellSaver is een apparaat dat opgezogen bloed uit het operatieve gebied reinigt door middel van wascycli en centrifugatie en er een ‘erytrocytenconcentraat’ uit vervaardigt dat vervolgens gereïnfundeerd kan worden bij de patiënt. In de praktijk blijkt het alleen bij groot bloedverlies een reële optie.Van de site van Sanquin Bloedvoorziening

Trivia
 William Murphy jr. verbeterde het ontwerp van de bloedzak, gebruikt voor bloedtransfusies.
 Jehova's getuigen accepteren uit geloofsoverwegingen geen bloedtransfusie of transfusie van rode bloedcellen, witte bloedcellen, bloedplaatjes en bloedplasma. Als een Jehova's getuige een dergelijke medische behandeling toestaat en daarvan geen berouw heeft, wordt de persoon uitgesloten. Op het accepteren van bloedfracties, bloedrecyclingapparatuur (zoals de cellsaver) of dialyse staan geen sancties.
 Het ziekenhuis 'Englewood Hospital' in New Jersey in de Verenigde Staten is gespecialiseerd in bloedvrije chirurgie en zij stellen dat bloedvrije behandelingen leiden tot minder complicaties en een sneller herstel. Zij beweren dat zij vele artsen opleiden uit andere landen om hun technieken bekendheid te geven. De video op hun site laat een opname van een CellSaver tijdens een operatie zien.Zie deze link
 Tussen 1931 en 1939 speelden Sparta Rotterdam en Feyenoord ieder jaar de bloedtransfusiewedstrijd. De opbrengst van deze wedstrijd kwam ten goede aan het Rode Kruis.
 Het hoofdkantoor van de ISBT, de International Society of Blood Transfusion, is gevestigd in Amsterdam.http://www.isbtweb.org
 Een bloedzak wordt in een klinische omgeving een “packed cell” genoemd.

Zie ook
 Geschiedenis van de bloedtransfusie
 Bloeddonatie
 Bloedgroep

Externe links
 Stichting Sanquin Bloedvoorziening
 Enzymen zetten bloed om naar type O

Geneeskundige behandeling
Hematologie
Verpleegkunde



thumb|Verpleging in de 14e-eeuw

De Dag van de Verpleging wordt elk jaar op 12 mei gehouden. 12 mei 1820 is de geboortedatum van Florence Nightingale, die algemeen wordt beschouwd als grondlegster van de moderne verpleegkunde. Sinds 1965 is 12 mei International Nurses Day. Vanaf 2013 wordt deze dag ook wel de Dag van de Zorg genoemd

Themadag of themaweek
Verpleegkunde



|Behandelstoel om een darmspoeling te ondergaan
Een darmspoeling is een lavage of lavement van de darmen. Deze spoeling is een regelmatig toegepaste  verpleegkundige handeling in opdracht van een arts. Hierbij worden door middel van een vloeistof met eventueel daarin opgeloste medicatie de darmen gereinigd en behandeld.

 Methode
Methoden om een darmspoeling te verrichten op medische indicatie:
 orthograde darmspoeling (wash-out)
 hoogopgaand klysma
 klysma

 Indicatie
Er zijn verschillende medische redenen die het voorschrijven van een darmspoeling nodig maken:
 toedienen van medicatie (prednison; pentasa) bij chronische darmontsteking
 ter voorbereiding van darmonderzoek of operatie
 toedienen van medicatie voor aandoeningen elders (resonium bij hoog kalium)
 ernstige vormen van obstipatie.

 Kinderen
Bij darmspoelen van kinderen is de hoeveelheid vloeistof afhankelijk van het lichaamsgewicht, er wordt gerekend met ongeveer 20 ml water per kilogram.

 Niet geneeskundig
Het klisteren door middel van lavementen en dergelijke om andere redenen dan obstipatie of ter voorbereiding van onderzoek of behandeling, wordt door artsen meestal geclassificeerd als kwakzalverij.

Geneeskundige behandeling
Verpleegkunde



Decubitus of druknecrose, doorligwonde, drukwonde of bedzeer is het ontstaan van wonden ten gevolge van druk-, schuif- of wrijfkrachten of combinatie ervan op het weefsel. Door voortdurende druk worden kleine bloedvaatjes dichtgedrukt. Het weefsel krijgt dan te weinig zuurstof en voedingsstoffen met als gevolg dat de huid en onderliggende weefsels afsterven. Het is dus niet zozeer een huidletsel (al gaat het daarmee wel gepaard), maar wel een afsterven van onderhuids weefsel en spieren.

Factoren die bijdragen aan het ontstaan van decubitus zijn de duur van de druk op het weefsel, de kracht van de druk- of schuifkrachten, voedingstoestand, mate van bewustzijn, mobiliteit, doorbloeding, het gewicht van de persoon, weefseltolerantie en medicijngebruik.

Er zijn plaatsen op het lichaam die extra gevoelig zijn voor decubitus. Dit zijn met name plaatsen waar het botweefsel dicht aan de oppervlakte ligt; stuit, hielen, ellebogen, schouderblad, heup, enkel en achterhoofd, maar ook andere plaatsen waar langdurig druk wordt uitgeoefend op het lichaam.

Wanneer een patiënt in een ziekenhuis decubitus krijgt, verlengt dat de verpleegduur. Bovendien hebben patiënten met decubitus relatief veel zorg nodig.

 Algemeen
Het verschijnsel decubitus is al zo oud als de mensheid: bij mummies uit het oude Egypte werd de aandoening reeds gevonden. De Nederlandse chirurg Fabricius Hildanus schreef in 1593 in zijn Decubitum gangraena et sphaleco tractatus methodicus, over meerdere oorzaken waardoor decubitus kon ontstaan:
 oorzaken van buitenaf
 oorzaken van binnenuit
 onderbrekingen in bloed en voedseltoevoer.
Het woord decubitus werd in 1777 geïntroduceerd door Wohlleben. Hij sprak van gangraena per decubitum, hetgeen wil zeggen: weefselversterf door te gaan liggen. Later werd vastgesteld dat liggen niet de enige oorzaak is van decubitus; de observatie van Wohlleben was dus onvolledig.

Decubitus wordt in een consensusdocument van het Nederlandse Centraal BegeleidingsOrgaan (CBO) in 2002 als volgt gedefinieerd: Onder decubitus wordt verstaan iedere vorm van weefselversterf, veroorzaakt door de inwerking op het lichaam van druk-, schuif- en wrijfkrachten, of een combinatie daarvan.

Aan decubitus gaan dus weefselveranderingen vooraf. Het is belangrijk om deze veranderingen in een vroeg stadium te onderkennen zodat op tijd maatregelen kunnen worden genomen. Daarnaast is het essentieel om de risicofactoren te herkennen.

Hoewel niet altijd, kan decubitus in veel gevallen voorkomen worden. Decubitus betekent voor de patiënt vaak langdurig pijn en overlast. Economisch gezien zorgt de aandoening in de gezondheidszorg voor een sterke toename van de zorgbehoefte en daardoor een explosieve kostenstijging.

 Oorzaken
 Druk op de weefsels
 Schuif- en wrijfkrachten op en in de weefsels

Onder normale omstandigheden treedt bij aanhoudende druk op de weefsels een pijnprikkel op als gevolg van zuurstoftekort. Iemand die lang staat zal daarom, vaak onbewust, regelmatig van standbeen veranderen. Iemand die lang zit zal regelmatig zijn houding wijzigen. Iemand die slaapt zal ongeveer elk kwartier een andere houding aannemen.

Bij kortdurende hoge drukbelastingen kan, maar vooral bij langdurig aanhoudende druk zal de doorbloeding tekortschieten en weefselnecrose ontstaan.

Een en ander zal nog worden versneld wanneer de bloedvaatjes door de schuif- en wrijfkrachten worden afgeknikt of afgescheurd. Het zijn vaak kleinigheden die een decubitus kunnen uitlokken. Zo kan bij een plooi in het onderlaken of als de patiënt op een katheterslang ligt plaatselijk een gevaarlijke drukverhoging optreden. Wanneer een patiënt rechtop in de kussens wordt gezet moet hij worden getild en niet over de onderlaag worden geschoven. Dit ter voorkoming van onnodige schuif- en wrijfkrachten. Om dezelfde reden moet een patiënt in bed of in een rolstoel rechtop zitten en niet onderuit kunnen zakken.
In een vochtige omgeving neemt de weerstand tussen huid en contactlaag toe. De kans op beschadigende schuif- en wrijfkrachten wordt hierdoor vergroot. Bij transpireren, door koorts of hoge omgevingstemperatuur, moet daarom worden gezorgd voor voldoende ventilatie. Wanneer de vochtigheid het gevolg is van incontinentie van de patiënt, neemt het decubitusrisico extra toe omdat de huid door de inwerking van de urine extra kwetsbaar wordt voor mechanische beschadiging en infectie. Indien de patiënt incontinent is voor urine én ontlasting dan is het risico nog groter.

 Risicofactoren
 bedlegerig zijn, rolstoelgebruikers of anderen die langdurig in dezelfde positie zitten of liggen;
 last hebben van overgewicht of juist extreem mager zijn;
 problemen hebben met vocht zoals overmatig zweten en incontinentie;
 onvoldoende hygiëne;
 bij voortijdig geboren kinderen is er door de dunne huid en algemene kwetsbaarheid een grotere kans dat zich decubituswonden ontwikkelen.

Kruimels (in bed of rolstoel), kledij, juwelen, plooien in de onderlaag van het bed of de stoel kunnen bijkomende druk en huidbeschadiging geven. Verder spelen ook onvoorzichtigheid van de zorgverleners, de algemene toestand van de persoon, doorbloedingsstoornissen, voedingsstoornissen (tekort aan bijvoorbeeld eiwitten, vitaminen of vocht), gevoelsstoornissen van de huid, koorts (verhoogde lichaamstemperatuur en transpiratie) een rol.

Decubituswonden genezen over het algemeen slecht zolang de persoon met de wonden in een slechte voedingstoestand is, steeds dezelfde lichaamshouding heeft of steeds op dezelfde plaats iets heeft wat druk op het weefsel kan uitoefenen, kortom zolang de oorzaak van de wonde op zich niet weggenomen wordt. Om decubitus te bestrijden en te voorkomen is het essentieel dat de druk- en schuifkrachten, en de duur van de druk zo laag mogelijk blijven. Dit is te bewerkstelligen door zogenoemde wisselligging. Door van houding te veranderen wordt er een ander deel van het lichaam belast met het gewicht van het lichaam en kan het weefsel zich herstellen van de uitgeoefende drukkrachten.

 Patiënt met een verhoogd risico
Op grond van bovenstaande oorzaken en risicofactoren kan een aantal patiëntencategorieën onderscheiden worden met een verhoogd risico op decubitus.

 Patiënten die onvoldoende in staat zijn zelfstandig te bewegen
Patiënten die niet of onvoldoende reageren op de onaangename sensaties van druk; dit komt voor bij:
 bewusteloosheid
 ernstige neurologische aandoeningen met motorische uitval, bijvoorbeeld dwarslaesie- en hemiplegiepatiënten
 minder mobiele patiënten door ernstige reumatoïde artritis
 gedwongen immobiliteit na fractuur of operatie
 afgenomen reactievermogen ten gevolge van bepaalde psychofarmaca

 Patiënten die langdurig hoge druk verdragen
Patiënten die niet voelen dat ze doorliggen; deels vindt een overlapping plaats met hierboven genoemde patiëntencategorieën, het komt voor bij:
 insufficiënte pijnsensatie
 bewusteloosheid
 ernstige neurologische aandoeningen met sensibiliteitsuitval zoals dwarslaesie- en hemiplegiepatiënten
 patiënten die kalmeringsmiddelen, slaapmiddelen of pijnstillers gebruiken
 patiënten met diabetes mellitus met als complicatie polyneuropathie en microangiopathie. Gevoelsstoornissen en insufficiënte doorbloeding doen zich met name voor aan de voeten van deze patiënten. Dit betekent dat er een extra risico bestaat op het ontstaan van drukulcera/decubitus aan de voeten.

 Patiënten met een verlaagde tolerantie voor druk
Bij patiënten met een verlaagde tolerantie voor druk beschadigen huidweefsel en onderhuidsweefsel eerder dan onder normale omstandigheden; dit komt voor bij:
 ontoereikende circulatie (atherosclerose, hypotensie, oedeem)
 metabole stoornissen (bv. diabetes) en anemie
 voedingsdeficiënties/cachectische patiënten/katabole patiënten met een negatieve stikstofbalans
 atrofie van de huid na gebruik van corticosteroïden.

 Patiënten met specifieke kenmerken, waarbij de combinatie met andere factoren leidt tot decubitus
 zeer magere patiënten
 zeer dikke patiënten
 hoogbejaarde patiënten
 (langdurig bedlegerige) patiënten met hypotonie en spieratrofie
 patiënten met ernstige longaandoeningen, waardoor een verminderde zuurstofsaturatie in alle weefsels
 patiënten met ernstige anatomische afwijkingen als kyfose, scoliose en contracturen
 patiënten met spasmen.

 Patiënten waarbij door verhoogde vochtigheid of temperatuur eerder huidbeschadiging optreedt
 incontinentie
 koorts/zweten
 zeer dikke patiënten met smetplekken.

 Classificatiesysteem
Sinds 2009 is er een internationaal decubitusclassificatiesysteem waarmee de mate van beschadiging kan worden ingedeeld in vier categorieën:

 I: Roodheid van de intacte huid, niet wegdrukbaar. Verkleuring van de huid, warmte, oedeem en verharding van het weefsel zijn andere mogelijke kenmerken.
 II: Huidletsel dat zich beperkt tot de opperhuid en met blaarvorming en/of ontvelling. Ook een opengesprongen blaar wordt tot stadium 2 gerekend.
 III: Huiddefect met schade of necrose (weefselversterf) van huid en onderhuids weefsel. De schade kan zich uitstrekken tot aan het onderliggende bindweefselvlies. Klinisch is het letsel zichtbaar als een krater, al dan niet met ondermijning van het aanpalende weefsel.
 IV: Uitgebreide weefselschade of weefselversterf aan spieren, botweefsel of ondersteunende weefsels. Het letsel van de huid behelst de volledige huiddikte.

De vier stadia worden beschouwd als vier verschijningsvormen van decubitus, niet als fasen die noodzakelijk op elkaar volgen. Het begin stadium kan soms een blaar zijn, of meteen een oppervlakkige of zelfs diepe decubituswond. Onder omstandigheden kan een blaar direct evolueren tot een zwarte plek van afgestorven weefsel.

 Preventie en behandeling
Decubitus is in een groot aantal gevallen te voorkomen door consequent erop toe te zien dat het lichaam regelmatig van houding verandert (bijvoorbeeld door iedere vier uur wisselligging toe te passen), ervoor te zorgen dat de persoon in een goede voedingstoestand is en er zo min mogelijk drukverhogende of schuifkracht verhogende factoren op het weefsel in kunnen werken. Een schone droge onderlaag is belangrijk. Het afwisselen van de houding is essentieel. Hulpmiddelen ter ondersteuning van de behandeling zijn: kussens met fijne vulling in verschillende vormen, een wisseldrukmatras, gelmatras en gelkussen, watermatras of een statisch luchtmatras - alternerende matras - om de druk te verminderen en op te heffen. Ook een traagschuimmatras is een goed hulpmiddel bij de preventie van decubitus.

De zoektocht naar middelen om doorligwonden te voorkomen of te genezen is eindeloos lang. Er komen telkens weer nieuwe zaken op de markt die worden aangeprezen als het ultieme middel ter preventie van doorligwonden. Aanbevelingen om een schapenvacht als onderlaag te gebruiken of om ijskompressen te leggen gelden als verouderd en niet zinvol.

Er bestaan diverse 'risicoschalen' om het risico op decubitus te kunnen beoordelen. De Belgische richtlijn decubituspreventie geeft de voorkeur aan de zogenoemde Bradenschaal die rekening houdt met zes elementen: lichamelijke toestand (voedingstoestand), mentale toestand, activiteit, mobiliteit, vochtigheid (incontinentie) en wrijving/schuiven. Scores kunnen variëren tussen 6 en 23. Het meest gebruikte afkappunt bedraagt 17 (een patiënt met een score lager dan 17 wordt beschouwd als een risicopatiënt). Een lage score gaat gepaard met een hoger decubitusrisico.

In de zorg is decubitus- en wondverpleegkundige een specialisme. Wonden dienen steeds steriel verzorgd te worden en sommige vergevorderde wonden kunnen chirurgische behandeling vereisen.

 Externe links
 Belgische richtlijn decubitus
 www.decubitusozl.nl Decubitus Nederland

Aandoening
Verpleegkunde



thumb|200px|Diacones van de Kerk van Engeland (1862)Een diacones is een protestantse verpleegster die de verpleging als liefdewerk verricht. De diaconessenhuizen zijn de ziekenhuizen waar diaconessen werkzaam waren. Dit verschijnsel is afkomstig uit Duitsland, waar het in 1836 door Theodor Fliedner werd ingesteld.

Het woord diacones is afkomstig van het Oudgrieks en is gerelateerd aan het werkwoord (be)dienen. Hiervan is ook het kerkelijk ambt van diaken afgeleid. Een diacones moet echter niet verward worden met een vrouwelijke diaken als ambtsdrager.

In sommige protestants-christelijke instellingen waren ook diaconen werkzaam als verpleger. Omdat diaconessen en diaconen evenals kloosterlingen door de overheid beschouwd werden als dragers van een geestelijk ambt waren diaconen vrijgesteld van militaire dienstplicht.

Verpleegkunde



thumb|Diakonessenhuis van Utrecht

Een diaconessenhuis is een ziekenhuis dat wordt of werd beheerd door een organisatie van diaconessen. De naam wordt en werd gebruikt door ziekenhuizen en voormalige ziekenhuizen van protestants-christelijke oorsprong. Een diaconessenhuis maakt deel uit van een systeem van particuliere gezondheidszorg, waarbij vanuit over het land verspreidde moederhuizen opgeleide verpleegkundigen in de daarom heen liggende wijken en nabij gelegen dorpen zieken in hun eigen huis verplegen. De wijkverpleging is daaruit voortgekomen. Harmke Stolk - Van Delen, “Wijkverpleging in historisch perspectief: ontstaan en ontwikkeling van de wijkverpleging (1890-ca. 1930) met aandacht voor aspekten van medicalisering en professionalisering”, Verpleegkundig historische cahiers 2, Rodopi, Amsterdam, 1986, p. 5

In Nederland bestaan de volgende huizen:
 Diaconessenhuis (Meppel)
 Diakonessenhuis (Utrecht)

In Suriname bestaat het volgende huis:
 Diakonessenhuis (Paramaribo)

Vroeger waren er nog meer, onder andere:
 Hervormd Diaconessenhuis (Amsterdam)
 Luthers Diaconessenhuis (Amsterdam)
 Diaconessenhuis (Arnhem)
 Diaconessenhuis (Breda)
 Diaconessenhuis (Eindhoven)
 Diaconessenhuis (Emmen)
 Diaconessenhuis "De Wijk" in Gouda
 Diakonessenhuis (Groningen)
 Diaconessenhuis (Haarlem)
 Diaconessenhuis (Hilversum)
 Diakonessenhuis (Leeuwarden)
 Diaconessenhuis (Leiden)
 Diakonessenhuis (Naarden)
 Diaconessenhuis (Rotterdam)
 Diaconessenhuis (Voorburg)

 Noten en referenties

Diaconessenhuis
Gezondheidszorg in Nederland
Verpleegkunde



thumb|Een man ondergaat dialyse
thumb|Spreiding van niercentra bij ziekenhuizen in Vlaanderen (2016).
Dialyse is de uitwisseling van in water opgeloste stoffen door een semipermeabel membraan. Vaak wordt dialyse gebruikt als synoniem voor hemodialyse, een van de bestaande nierfunctievervangende therapieën. Therapieën die gebruikt worden om patiënten met nierfalen in leven te houden, al dan niet in afwachting van een niertransplantatie.

Geschiedenis
thumb|Kunstnier van Kolff
De eerste succesvole hemodialyse op een levend wezen (een hond) werd uitgevoerd in 1912 door John Abel, Leonard G. Rowntree en B.B. Turner. Ze dialyseerden het bloed door dit buiten het lichaam te laten circuleren in een toestel met buisjes van collodium. Problemen waar zij tegen aan liepen, waren echter de stolling van het bloed en de hoge kosten van de apparatuur.

In 1915 werd heparine ontdekt. Pas in 1928 slaagde men er in heparine geschikt te maken voor therapie. Heparine maakte het mogelijk de stolling van het bloed beter te reguleren.

De eerste poging een mens te dialyseren werd in 1928 uitgevoerd door Georg Haas. Hierbij werd geëxperimenteerd met verschillende soorten membranen. Cellofaan, een afgeleide van cellulose, bleek de beste keuze. Haas ontdekte het principe van ultrafiltratie.

In 1938 maakte de Nederlander Willem Kolff in Kampen de eerste kunstnier. Dit was een omvangrijk apparaat waarbij een trommel ronddraaide in een bak met dialysaat. In februari 1943 werd de eerste dialyse uitgevoerd door middel van dit apparaat. De eerste patiënten overleden tijdens of kort na de dialyse. Op 11 september 1945 werd een dialyse uitgevoerd bij "patiënt nummer 17", een patiënte met acuut nierfalen genaamd Sofia Maria Schafstadt. Dankzij de dialyse konden haar nieren herstellen en overleefde de patiënte.

Soorten
De volgende typen van nierfunctievervangende therapie kunnen worden onderscheiden:
 op basis van dialyse: hemodialyse en peritoneaaldialyse
 op basis van geforceerde filtratie: hemofiltratie
 op basis van de combinatie van dialyse en hemofiltratie: hemodiafiltratie
 op basis van adsorptie: hemoperfusie
 Niertransplantatie

Plasmaferese is geen nierfunctievervangende therapie, maar wordt wel vaak op een dialyse-afdeling toegepast.

Principe
Dialyse
Dialyse maakt gebruik van de principes diffusie en osmose. Het basisidee betreft de uitwisseling van vocht, zouten, zuren en afvalstoffen tussen bloed en spoelvloeistof (het dialysaat of 'badwater') langs een semipermeabel membraan. Door diffusie zullen bepaalde stoffen zich door het membraan verplaatsen van hoge naar lage concentratie.
Er zijn twee methoden: bij hemodialyse bevindt het semipermeabel membraan zich buiten het lichaam in een kunstnier. Bij peritoneale dialyse is het buikvlies het semipermeabel membraan.

Geforceerde filtratie
Bij geforceerde filtratie wordt het bloed gefilterd en voor het grootste gedeelte vervangen door een vervangende vloeistof (dilutievloeistof). Het bloed wordt hierbij langs een membraan geleid waarover een sterk negatieve druk heerst. Stoffen met een molecuulgewicht van 20000 dalton en kleiner worden samen met het vocht onttrokken aan het bloed. Geforceerde filtratie berust dus geheel op convectie (er vindt geen diffusie plaats).

Adsorptie
Bij nierfunctievervangende therapieën gebaseerd op adsorptie stroomt het bloed langs een kolom met adsorbens. Vaak gaat het om koolstof of een soort hars. De adsorbens adsobeert de afvalstoffen uit het bloed.

Vormen van therapie
Afhankelijk van de patiënt kan gekozen worden voor een therapie waarbij de patiënt al dan niet actief betrokken wordt bij zijn therapie. Hierbij zijn er drie vormen:
 Actief: de patiënt leert zich zelfstandig te dialyseren
 Passief: de handelingen voor de therapie worden verricht door een dialyseverpleegkundige
 Meerzorgdialyse: handelingen worden voor een deel overgenomen door dialyseverpleegkundigen. De beperkte zelfstandigheid maakt het mogelijk toch thuis of in een zelfstandig dialysecentrum te dialyseren.

Op grond van deze indeling kan gekozen worden voor verschillende opties.
intramuraal: in het dialysecentrum van het ziekenhuis wordt de nierfunctievervangende therapie uitgevoerd door dialyseverpleegkundigen. Hoewel sommige handelingen door de patiënt zelf worden uitgevoerd is er meestal sprake van passieve therapie. in Nederland zijn er ongeveer 60 dialysecentra. Kinderen worden doorgaans gedialyseerd in speciale kinderdialysecentra.
semimuraal: in een zelfstandig dialysecentrum (soms 'Diatels' genoemd) wordt zowel actieve als meerzorg dialyse gegeven in een meer huiselijke omgeving. Hieronder vallen ook de vakantiedialysecentra.
extramuraal: onder begeleiding van een thuisdialysecentrum kunnen patiënten thuis dialyseren. Net als bij het zelfstandige dialysecentrum is er sprake van een actieve of meerzorg vorm. Patiënten worden thuis begeleid door een speciaal hiervoor opgeleide dialyseassistent. Soms is dit een verpleegkundige: de verpleegkundige dialyseassistent. Bij (C)APD gaat het doorgaans om actieve dialyse en voert de patiënt thuis alle handelingen zelfstandig uit.

Zie ook
 Hemodialyse
 Peritoneale dialyse
 Kunstnier

Nefrologie
Geneeskundige behandeling
Scheidingsmethode
Verpleegkunde



Het Florence Nightingale Instituut (FNI) is het Nederlandse kenniscentrum voor de geschiedenis van de verpleging en verzorging. De door het instituut verzamelde informatie wordt beschikbaar gesteld voor onderzoek en educatie via de website van het instituut. De informatie bestaat bijvoorbeeld uit teksten, beelden en objecten. Het instituut heeft geen bezoekadres.

De naam Florence Nightingale is gekozen als eerbetoon aan de gelijknamige Britse verpleegster die algemeen wordt beschouwd als de grondlegster van de moderne verpleegkunde.

 Externe link
 Website van het FNI

Verpleegkunde



De Fowler-houding is binnen de geneeskunde een houding waarbij een patiënt op z'n rug ligt, waarbij het gehele bed voorover is gekanteld en onder de benen (in de knieholte) een opgerolde handdoek of kussen is aangebracht.

Doel
Door deze houding zal het ontstekingsvocht naar het laagste gedeelte van de buikholte, tussen het rectum en de uterus (ruimte van Douglas) afvloeien, zodat het vocht bijvoorbeeld gepuncteerd kan worden

 Zie ook
 Positie van Trendelenburg

Verpleegkunde
Geneeskundige terminologie



Gehandicaptenzorg (ook: zorg voor personen met een handicap of zorg voor mensen met een functiebeperking) is de overkoepelende term voor alle organisaties, diensten en instellingen binnen de gezondheidszorg die als missie de zorg-, hulp- en dienstverlening aan mensen met een functiebeperking hebben.

Zie ook:
 Gehandicaptenzorg in België
 Gehandicaptenzorg in Nederland


Verpleegkunde



thumb|240px|Florence Nightingale maakte rond 1875 van de verpleegkunde een volwaardig beroep
De oorsprong van het verplegen is te vinden bij de oudste cultuurvolkeren. In deze tijd was het verplegen en verzorgen nog een intuïtieve handeling. Waarschijnlijk werden hiervoor nog geen specifieke personen aangewezen. Verplegen werd gedaan door directe naasten zoals familieleden of stamgenoten. Binnen deze eerste vormen van verplegen speelde de medicijnman een sleutelrol. Belangrijkste handelingen: wrijvingen/massage, wassingen, wondverzorging.

2000 v.Chr.
Babylonië
Het verbinden van de kleur wit met gezondheidszorg stamt uit het oude Babylonië. Artsen moesten witte kleding dragen. De eerste medische voorschriften ten aanzien van bepaalde handelingen (massage, diëten, aderlaten) verschenen. Er bestaat een toenemend begrip voor hygiëne en infectiepreventie. Bijvoorbeeld het besef dat insecten ziektes kunnen overdragen.

Egypte
Toenemend gebruik van geneesmiddelen waarvan de werking op grond van ervaring bekend was. Eerste onderzoeksmethoden verschenen: bijvoorbeeld een zwangerschapstest door het overgieten van graankorrels met urine. Met ontkiemende korrels werd een zwangerschap aangetoond. Grote belangstelling voor persoonlijke hygiëne. Eerste verpleegtechnische handelingen: klysma's werden gegeven door middel van een runderhoorn waarvan de punt was afgezaagd.

Israël
De wetten van Mozes worden gezien als een belangrijke oorsprong van de gezondheidsleer. Zo waren er isolatievoorschriften ten aanzien van besmettelijke ziekten. De eerste vormen van dieetleer werden bekend, zoals het niet eten van schelpdieren ter voorkoming van ingewandsziekten.

500 v.Chr.: India
In India stond de gezondheidszorg en de verpleging hoog aangeschreven. De eerste vormen van ziektepreventie ontstaat. Belangrijke ontwikkeling is het ontstaan van gasthuizen in de dorpen, waarin zieke reizigers en dieren werden opgenomen en behandeld. Hier waren verplegers werkzaam waaraan eisen werden gesteld ten aanzien van hun vaardigheden. Zij moesten patiënten kunnen wassen en masseren, helpen bij het lopen en pijn bestrijden.

Griekenland en Rome
In het oude Griekenland waren gezondheidszorg en religie nauw met elkaar verweven. De eerste echte ziekenhuizen waren in feite tempels (tempelziekenhuizen, Abaton) waarin de goden Asklepios (god van de geneeskunde; bekend van de esculaap) en Hygieia (godin van de gezondheid) werden vereerd. Het in die tijd bekendste tempelziekenhuis lag in Epidaurus. Patiënten lagen in ruime open zuilengalerijen. Ongeneeslijk zieken, kraamvrouwen en stervenden werden hier niet verpleegd vanuit de gedachte dat deze de tempel onrein zouden maken. Medici, verplegend personeel en patiënten waren verplicht witte kleding te dragen uit respect voor de hygiëne. Verpleegkundige handelingen: massage, geneeskrachtige baden en diëten. In deze ziekenhuizen werkten overigens alleen mannen. Vrouwen verpleegden thuis eigen familieleden. Naast deze tempelziekenhuizen bestonden er badhuizen en gemeentelijke en particuliere poliklinieken.

Hippocrates (460-377 voor Christus) was de grootste geneesheer (vader der Geneeskunde). Bekend van de "Eed van Hippocrates". Hippocrates ging uit van het idee dat ziekten worden veroorzaakt door ongehoorzaamheid aan de natuurwetten. Ook voor de verpleegkunde historisch gezien een belangrijk persoon. Hippocrates gaf in zijn boeken uitgebreide instructies voor de verzorging van zieken:
Instructies voor het aanleggen van verbanden, bijvoorbeeld het hoofdverband ("Muts van Hippocrates"). Een verband moet snel worden aangelegd en zonder pijn te veroorzaken.
Wondverzorging: uitwassen met gekookt water of regenwater.
Voorkom onnodig bloot liggen van een patiënt tijdens onderzoek of behandeling.
Instructies ten aanzien van observeren en het deskundig uitvoeren van handelingen.
Dieetleer.

De Romeinen importeerden met het veroveren van Griekse gebieden de geneeskunst. De Griekse god Asklepios heette bij de Romeinen Aesculapius. Griekse slaven met kennis van de geneeskunst verzorgde als "huis"-arts hun meester. De Romeinse steden stonden bekend om de voorzieningen voor de gezondheidszorg, zoals de badhuizen, het rioleringstelsel en de watervoorziening door middel van aquaducten. Speciaal aandacht bestond er voor de verzorging van (gewonde) soldaten. Speciaal voor dit doel reisden medici en verplegers (capsarii) mee met de legioenen. Daarnaast had elke legerplaats (castrum) een eigen militair hospitaal (valetudinarium). In Nederland was het hospitaal op de Hunnerberg bij Nijmegen bekend. Het bood onderdak aan zieken, gewonden en herstellenden (reconvalescenten). Men was vertrouwd met het gebruik van verschillende verbandmaterialen en operatietechnieken zoals aderlaten, oogoperaties en het verwijderen van blaasstenen.

Voor de verzorging van gladiatoren waren speciale sportartsen aangesteld. De bekendste was de Griek Galenus (130-200 na Christus). Als hoofdarts van de gladiatoren en persoonlijke lijfarts van keizer Aurelius beschreef hij belangrijke geneeskundige uitgangspunten zoals de kenmerken van een ontsteking, de functies van lichaamsdelen en organen en de invloed van koude, hitte, droogte en vochtigheid op ziekten.

Vroegchristelijke periode
Vanaf de vroegchristelijke periode kreeg de vrouw bepaalde functies in het openbare leven. Tot die tijd had zij uitsluitend directe naasten verzorgd. Verpleging stond in deze periode in het teken van naastenliefde, het verzachten van lijden door liefdevolle verzorging. De zorg voor zieken was een van de zeven werken van barmhartigheid en kwam in de Bijbel onder meer ter sprake in Gelijkenis van de barmhartige Samaritaan.

De diaconessen waren de eerste wijkverpleegkundigen. In opdracht van de kerkgemeente bezochten zij zieken thuis om te zorgen, te bidden en Bijbelles te geven. Bekende diaconessen zijn Phebe (Grieks ) (60 na Christus) en Olympia (400 na Christus). De laatste stichtte samen met bisschop Chrysostomus in Constantinopel de gemeente van diaconessen. Hierna verspreiding van deze gemeente in Syrië, Italië, Spanje, Frankrijk en Ierland. Het ambt van diaconessen stond onder druk na de synode van Orléans in 549. Het "veldwerk" van de diaconessen werd verboden om te zorgen dat mensen naar de kerk kwamen.

De eerste bisschoppen gaven binnen hun verblijf onderdak aan hulpbehoeftigen. Later, bij toenemende behoeften, werden speciale gasthuizen gebouwd. Van belang is tevens het concilie van Nicea waarin bepaald werd dat iedere stad een plek kreeg voor zieken en armlastigen. Zij deden dit naar het voorbeeld van het gasthuis van bisschop Basilius in Caesarea (370 na Christus): uit vrees voor besmetting werd buiten de stad een hospitaalstad opgericht. Een centraal gelegen kerk werd hierbij omringd door huizen, speciaal ingericht voor verpleging van zieken (chronisch zieken, lepralijders), vreemdelingen en armen. Personeel (artsen, verplegers) waren binnen deze stad werkzaam. De zorg was in hoge mate georganiseerd.
Karel de Grote bepaalde dat iedere bisschop bij zijn kathedraal een gasthuis moest hebben voor armen, zieken en vreemdelingen.

Middeleeuwen 500-1100
In de vroege middeleeuwen waren vooral de kloosters de centra voor gezondheidszorg. Twee orden zijn hierbij van belang: de augustijnen en benedictijnen. De laatste orde bouwden direct buiten de kloostermuren een hospitium. Veel voorkomende verpleegkundige handelingen uit die tijd:
lichamelijke verzorging, wassen
wonden verbinden
medicijnen (kruiden) toedienen
 aderlaten
geven van klysma's
hygiëne en infectiepreventie bijvoorbeeld het verbranden van beddengoed bij besmettelijke ziekten

De ideeën van Hippocrates werden overschaduwd door bijgeloof. Zo was men ervan overtuigd dat sommigen de macht hadden iemand op afstand ziek te maken (Boze oog). Hiermee hangt samen het verbod voor kloosterlingen om te snijden in het menselijk lichaam, waardoor de ontwikkeling van de medische wetenschap geen kans kreeg. Men kende de anatomie van het menselijk lichaam alleen van de boeken.

De zorg binnen deze kloostergasthuizen is van grote invloed geweest op de ontwikkeling van de verpleegkunde. Nog steeds worden verpleegkundigen "broeders" en "zusters" genoemd. Daarnaast bleek toen al dat voor het geven van goede zorg vier voorwaarden gesteld kunnen worden:
Voldoende toegewijd personeel
Goede organisatie en werkverdeling
Goede inkomsten (de meeste kloosters waren toen rijk)
Scholing, opleiding voor nieuwe broeders en zusters
Deze voorwaarden blijken tot op de dag van vandaag actueel.

Belangrijke personen: Hildegard van Bingen (1150 na Christus) en Radegundis (518-587).

Middeleeuwen 1100-1500
Na 1000 na Christus ontstonden de eerste verplegersorden voor leken (niet-geestelijken). Tijdens deze periode speelden lepra en de pest een rol bij de ontwikkeling van de gezondheidszorg. Ridderlijke verplegersorden ontstonden tijdens de kruistochten. Burgerlijke verplegersorden ontstonden door de toenemende macht van de burgerij in de steden. De eerste grotere ziekenhuizen (Hôtel-Dieu) worden in Europa gebouwd. Tijdens het concilie van Tours (1162) werd het motto Ecclesia abhorret a sanguine (de Kerk is afkerig van bloed) vastgesteld. Hierbij werd bepaald dat geestelijken geen medische handelingen meer mochten verrichten. Het verbod kwam er als gevolg van de vele misbruiken: monniken weigerden bijvoorbeeld medische zorg tot het testament (in het voordeel van het klooster) getekend was. Hierdoor verschoof de ontwikkeling van de medische wetenschap van kloostergasthuis naar de gasthuizen in de stad.

Bekende ridderlijke verplegersorden zijn:
De orde van St. Jan (Maltezer Orde), waarvan vooral het hospitaal op Malta (gebouwd ca. 1575 te Valletta) bekend is geworden. De organisatie was voor die dagen bijzonder vooruitstrevend. Zo werden broeders (er werkten geen vrouwen) opgeleid, onder meer aan de hand van anatomielessen en de bespreking van ziektegevallen. Patiënten werden uitzonderlijk goed verzorgd in eenpersoonsbedden, waarvan het beddengoed dagelijks werd verschoond. Voor bepaalde ziekten waren speciale zalen ingericht. Eind 18e eeuw raakte het in verval. In Nederland en België zijn diverse gasthuizen opgericht door de orde. Bekend zijn het St. Catharijne-Gasthuis in Utrecht (ca 1122; later geworden het Academisch ziekenhuis) en het St Jansgasthuis in Brugge.
De Duitse Orde, waarvan de huidige Nederlandse afdeling als liefdadigheidsinstelling nog steeds betrokken is bij de Nederlandse gezondheidszorg.
De orde van Sint Lazarus die vooral begaan was met het lot van melaatsen en lepralijders.

Bekende burgerlijke verplegersorden zijn:
De orde van de Heilige Geest had in de 13e eeuw in vrijwel elke stad een Heilige-Geest-gasthuis. Beroemd geworden is het hospitaal Ospedale di Santo Spirito in Sassia te Rome.
De orde van de begijnen was een wereldlijke orde die zieken thuis bezocht en verpleegde.
De orde van cellebroeders- en zusters (Alexianen).
De Hospitaalbroeders van Sint Jan de Deo.

Belangrijke personen zijn Franciscus van Assisi (1182-1226), Elisabeth van Thüringen (1207-1231).

Opkomst renaissance 1500-1600
Een aantal zaken hebben de verpleging in Nederland en België tijdens de opkomst van de renaissance beïnvloed: het humanismeGeschiedenis van de ziekenverpleging, Corrie Dane, De Tijdstroom, 1980, de boekdrukkunst en de kerkhervorming. De medische wetenschap kwam tot ontwikkeling.

Het humanisme ging uit van een ander mensbeeld: de mens als individu. Hierdoor kreeg men meer oog voor de verschillende patiëntencategorieën. Dit betekende een verschuiving van algemene naar meer gedifferentieerde zorg. Dit blijkt bijvoorbeeld uit de indeling van gasthuizen. Daarnaast ontstonden er verschillende gasthuizen voor pestlijders en geesteszieken.

De boekdrukkunst zorgde ervoor dat (medische) wetenschap verspreid kon worden. Hierdoor werden de werken van Andreas Vesalius (anatomie) en William Harvey (fysiologie) bekend. Amboise Paré verbeterde de wondbehandeling en ontdekte een methode om bloedvaten af te binden (in plaats van dichtschroeien wat in die tijd gebruikelijk was). Ook introduceerde hij in de verloskunde het begrip 'Kering op de voet' voor het draaien van ongeboren kinderen bij een afwijkende ligging.

De kerkhervormingen zorgden ervoor dat veel verplegersorden werden opgeheven. Veel (klooster)gasthuizen werden opgeheven of overgenomen door de burgerij. Er bestonden verschillende opvattingen over de vraag wie verantwoordelijk is voor de zorg:
 Katholicisme en calvinisme: de kerk is verantwoordelijk.
 Protestantisme onder leiding van Luther: de (christelijke) overheid is verantwoordelijk.

Belangrijke personen: Vincent de Paul (1581-1660) en diens medewerkster Louise Legras-de Marillac (1591-1660). Behalve het oprichten van verschillende tehuizen slaagden zij erin een gedegen opleiding te organiseren voor vrouwen (1633). Na een voorselectie op basis van algemene ontwikkeling en bepaalde persoonlijkheidskenmerken (eerlijkheid, goed kunnen samenwerken) volgden twee maanden vooropleiding, en daarna acht maanden theorie en vijf jaar praktijk.

Daarnaast ging Europa gebukt onder vele oorlogen. Gevolg was een toename van de zorgvraag en overvolle gasthuizen. De kwaliteit van de zorg in deze gasthuizen ging achteruit. De verpleging was in handen van zaalknechts, zaalmeiden en vroedvrouwen. Het verpleegkundig handelen was voornamelijk gericht op verzorgen:
Opmaken van bedden
Uitdelen van eten
Helpen van de Chirurgijn bij bijvoorbeeld aderlaten
Gebruik van zalven en pleisters (soms door een pleisterknecht)
Het geven van klysma's: bij mannen door een apothekersknecht, bij vrouwen door de vroedvrouw

De donkere tijd 1700-1800
De tijd van het rationalisme. De zorg vond bij welgestelde zieke mensen thuis plaats. Zelfs operaties werden thuis gedaan. De zorg in de gasthuizen was zeer beperkt. Alleen de armste zieken gingen naar het gasthuis. De sterfte daar was een op vier. De volgende zaken speelden hierbij een rol:
 Financiering: de maatschappij had weinig over voor zieken en hulpbehoeftigen.
 Algemeen gebrek aan persoonlijke hygiëne door gebrek aan kennis en een gemis aan schoon water.
 Personeel: de algemene opvatting was dat je als fatsoenlijke vrouw of man niet behoorde te werken in een gasthuis.
 Opkomst van het taboe op naaktheid en al het lichamelijke (preutsheid).

Medische ontdekkingen 1800-1950
In de negentiende eeuw werden belangrijke ontdekkingen gedaan in de medische wetenschap. Dit had ook grote invloed op het verpleegkundig handelen. Vanaf de tweede helft van de achttiende eeuw werd het bijvoorbeeld gebruikelijk de lichaamstemperatuur bij patiënten te meten. Deze werd geschat door de hand te leggen op de borst of de ontstoken plek. Een Duitse arts begon op een systematische wijze de lichaamstemperatuur te meten met behulp van een thermometer, die intussen een stuk handzamer was geworden (de oorspronkelijke thermometer van Boerhaave (1668-1738) was 50 cm groot).

Door de medische ontdekkingen worden steeds meer zieke mensen "geselecteerd" om opgenomen te worden in de toch al overvolle gasthuizen. Een voorbeeld van het laatste is te vinden in de psychiatrie. In de loop van de 19e eeuw ontstaat het besef dat geesteszieken een specifieke medische verzorging nodig hebben. Hiermee ontstond een verschuiving van deze patiënten van dolhuis naar krankzinnigengesticht. Het aantal opnames steeg enorm. Patiënten werden verpleegd door ongeschoold personeel op basis van intuïtie.

De rol van de verpleging (toen ziekenzuster - ziekenbroeder, later verpleegster - verpleger, thans  verpleegkundige) veranderde aan het eind van de 19e eeuw. Hygiënisch handelen waarbij de verpleegkundige zorg de medische behandeling aanvulde. Omdat de voorwaarden hiervoor thuis ontbraken verplaatste de zorg zich - ook voor de welgestelden - naar de daarvoor bestemde instellingen. Een belangrijke impuls voor de ontwikkeling van de ziekenhuizen.

In 1948 wordt de World Health Organization door de Verenigde Naties opgericht. Met als doel wereldwijde aspecten van de gezondheidszorg in kaart brengen en coördineren ter bevordering van de gezondheid van de wereldbevolking.

De belangstelling voor de verpleging groeide door de opbloei van het geestelijke leven. Het was de tijd van de Réveil als een reactie op het rationalisme van de vorige eeuw. Net als in de middeleeuwen werd de zorg voor zieken als een van de werken van barmhartigheid gezien. Belangrijke personen waren Theodor Fliedner (1800-1846) en Frederika Fleidner.

Emancipatie van de vrouw leidde tot gelijke rechten en de toegang tot opleidingen en universiteiten. Florence Nightingale (1820-1910) zorgde voor de erkenning van het verplegen als volwaardig beroep voor beschaafde vrouwen. Henri Dunant (1828-1910) richtte, mede geïnspireerd door het werk van Florence Nightingale, het Rode Kruis op.

De eerste opleidingen voor verpleegsters werden opgericht. Op 15 september 1890 verscheen het eerste vakblad in Nederland. Dit vakblad bestaat nog steeds: TVZ (Tijdschrift voor Verpleegkundigen).

Tussen 1880 en 1900 kwam de verpleegkunde in Nederland sterk op. Drie vrouwen speelden hierbij een grote rol: Anna Reynvaan, Jeltje de Bosch Kemper en Frederike MeyboomFrederike Meyboom Internationaal Instituut Voor Sociale GeschiedenisFlorence Nightingale Instituut, Frederike Meyboom. Na 1900 groeide de verpleegkunde vooral door de opkomst van de ziekenhuizen (en daarmee de grote vraag naar verpleegkundigen). Het aantal mannen in de zorg was beperkt tot de "verplegers" werkzaam in de psychiatrie en de ambulancedienst van het Rode kruis (Zustercorpsen). De waardering van deze mannen vanuit de maatschappij was slecht. Dit in tegenstelling tot de vrouwen die gewaardeerd werden om het volgen van hun "roeping".

Mede onder invloed van Florence Nightingale werd Hippocrates herontdekt. In haar boek Notes on NursingNotes on Nursing Project Gutenberg, Florence Nightingale (1859) noemt ze zes punten ('Sex res non naturales': zes niet natuurlijke zaken) waarop men voor een goede gezondheid moet letten:
Licht en lucht
Eten en drinken
Slapen en waken
Beweging en rust
Afscheiding en uitscheiding
Gemoedsbewegingen
In Nederland werd dit vertaald naar: Rust, Reinheid en Regelmaat.

Moderne tijd 1950-heden
In de jaren vijftig verdween de roeping als inspiratiebron om in de zorg te gaan werken. De verpleegkunde werd functioneel, met vooral aandacht voor verpleegtechniek. De afstand tot de patiënt werd vergroot. Mentaal, maar ook fysiek: de eerste verpleegposten - afgezonderd van de patiënten - waarin de verpleegkundige kon rapporteren verschenen in de ziekenhuizen. Verpleegkundigen werden getypeerd als hardwerkend, doortastend, emotieloos, bekwaam, wit, ordelijk en afstandelijk. Het aantal mannen in de verpleging groeide omdat ze zich aangetrokken voelden tot de techniek van het verplegen. Vanaf 1966 werd het begrip verpleegster vervangen door verpleegkundige.

In de jaren zeventig volgde hierop een reactie. Maatschappelijke ontwikkelingen en de opkomst van de sociale- en menswetenschappen leidden ertoe dat in de zorg meer aandacht kwam voor de psychosociale kant van de zorg. Daarnaast kwam er toenemende aandacht voor theorieontwikkeling en professionalisering van de verpleegkundige beroepsgroep. De patiënt werd steeds meer benaderd vanuit een holistische visie. Uiteindelijk leidde dit in de jaren tachtig tot de opkomst van het methodische integrerende verpleegkunde (Grypdonck) en patiëntgerichte verplegen.

Nederland
In 1972 gingen in Nederland de eerste middelbare en hogere beroepsopleidingen (hbo-V) van start. De Wet tot bescherming van het diploma van verpleegkundige (1977) werd van kracht waarmee de verschillende aantekeningen (zoals wijkverpleegkundige en IC-verpleegkundige) werd geregeld.

De jaren tachtig waren de jaren van de bezuinigingen. Door de toenemende werkdruk die hierdoor ontstond zagen verpleegkundigen hun idealen botsen met wat mogelijk was. De totale mensbenadering bleek niet mogelijk. Het patiëntgericht verplegen stond onder druk.

Hieruit ontstond een protestbeweging De Witte Woede in 1989 om aandacht te vragen voor de salarisachterstand, hoge werkdruk en het gebrek aan erkenning. Dit had in de jaren negentig drie gevolgen:
In 1991 werd een nieuwe vakbond opgericht NU'91.
De regering reageerde met het instellen van de commissie-Werner. In 1991 bracht deze commissie het rapport In hoger beroep uit, met daarin aanbevelingen ter verbetering van de positie, arbeidsomstandigheden en opleidingen van verpleegkundigen en verzorgenden. Hieruit ontstonden de volgende initiatieven:
In 1993 werd het Landelijk Centrum Verpleging en Verzorging (LCVV) opgericht met als doel de belangen van verpleegkundigen en verzorgenden te verbeteren.
In 1994 werd de Commissie Verzorging geïnstalleerd om de problemen bij verzorgenden en helpenden te onderzoeken.
Er ontstond een nieuwe Kwalificatiestructuur en een samenhangend opleidingstelsel voor de diverse niveaus in de zorg. Deze nieuwe opleidingen startte in 1997. De oude inservice opleiding werd opgeheven en alleen door middel van een beroepsopleiding op mbo- of hbo-niveau kon je nog verpleegkundige worden.
 In 1996 richtten ruim vijftig verenigingen de koepelorganisatie AVVV op. Die werd de spreekbuis en aanspreekpunt namens de talrijke vakverenigingen die lid waren. In al die jaren hebben verpleegkundigen en verzorgenden zich namelijk op allerlei manieren verenigd, vaak rond hun specialisme. Zo is er bijvoorbeeld een vereniging voor kinderverpleegkunde, dermatologie en reumatologie. In 2006 fuseren een groot aantal van deze vakverenigingen tot de beroepsvereniging V&VN.

In 1993 werd de Wet op de beroepen in de individuele gezondheidszorg (BIG-wet) van kracht. Verpleegkundige werd vanaf deze tijd een bij wet beschermde titel. Elke verpleegkundige is vanaf deze tijd opgenomen in het BIG-register. Ook gingen verpleegkundigen vallen onder het tuchtrecht (1997). Een andere voor verpleegkundigen belangrijke wet kwam er in 1995: de Wet op de geneeskundige behandelingsovereenkomst (WGBO).

Verpleegkundigen probeerden in de jaren tachtig ook in toenemende mate zeggenschap te krijgen in het zorgbeleid van een instelling. De eerste Verpleegkundige Adviesraden (VAR) werden opgericht. Vanaf 1999 nam de ontwikkeling van de VAR toe als de Inspectie voor de volksgezondheid en de Commissie Health Care Governance onafhankelijk van elkaar het oprichten van en samenwerking met een VAR binnen een gezondheidsinstelling adviseren.

Vanaf 2000 nam de invloed van de wetenschap toe. De volgende voorbeelden laten dit zien:
De opkomst van de Nurse Practitioner.
De oprichting van het Landelijk Expertisecentrum Verpleging & Verzorging (LEVV) (in 2011 met Sting en V&VN gefuseerd tot V&VN).
De invloed van Evidence Based Practice.

Verpleegkunde
Geschiedenis van de zorg



thumb|Hartslagmonitor
thumb|Voorbeeld van hartslagmeting op de duim

Een hartslagmonitor is een instrument waarmee wordt gemeten hoe snel een hart slaat. Een hartslagmonitor meet dus alleen de frequentie van de hartslag en is daarmee een eenvoudiger apparaat dan de elektrocardiograaf.

Bijvoorbeeld zijn er veel sporters die tijdens hun training hun hartslag meten. Hierbij gebruikt men een sensor die met een band rond de borst wordt vastgemaakt, deze sensor staat dan in contact met een display om de pols. Dit is de display van een horloge, meestal met een stopwatch. Apparaten voor cardiofitness, zoals een loopband of een hometrainer hebben vaak een display waarop tijdens de training de hartslag verschijnt zodra iemand hierbij een band met hartslagsensor draagt.

Bij baby's gebruikt men een zuurstofsaturatiemeter, die de doorbloeding van de duim voor de hartslag meet. Met (infra)rood licht en een lichtsensor kan bij de duim iedere hartslag, wanneer het bloed stroomt, worden gezien.

Cardiologie
Medisch instrument
Verpleegkunde



thumb|190px|Heimlichmanoeuvre
thumb|190px|Gecontroleerd oefenen van de heimlichmanoeuvre
De heimlichmanoeuvre of heimlichgreep is een methode om een blokkade van de luchtwegen te verhelpen en zo verstikking te voorkomen.

De heimlichmanoeuvre is genoemd naar Henry Heimlich, die de methode als eerste beschreef in 1974.

Uitvoering
Als het slachtoffer door een blokkade van de luchtwegen dreigt te stikken (bijvoorbeeld door een snoepje) en noch hoesten, noch het met de vlakke hand tussen de schouderbladen slaan deze blokkade opheft, is het mogelijk om als hulpverlener de blokkade te proberen op te heffen met behulp van de heimlichmanoeuvre. De hulpverlener laat het slachtoffer staan of op een stoel zitten en gaat achter het slachtoffer staan. De hulpverlener zet zijn knie tegen het slachtoffer of tegen de rugleuning om de kracht optimaal te kunnen richten. De hulpverlener steekt zijn beide handen onder de oksels van het slachtoffer door en omvat het slachtoffer. De dominante hand wordt tot een vuist gebald, waarbij de duim in de vuist terecht dient te komen (omsloten door de andere vingers). Dit voorkomt dat de hulpverlener het slachtoffer beschadigt met zijn duimknokkel. De andere hand wordt om de vuist gevouwen. De handen worden halverwege tussen de navel en het begin van het borstbeen geplaatst en de hulpverlener trekt de vuist in een snelle, krachtige beweging schuin omhoog. Hierbij dient een scheppende beweging te worden gemaakt – als het hanteren van een ijslepel. Dit zorgt ervoor dat de kracht zoveel mogelijk omhoog – de longen uit – gericht is in plaats van naar achter. De plotselinge samendrukking van de buik (middenrif) zal de lucht uit de longen van het slachtoffer drukken en zo de blokkade mogelijk uit de luchtpijp verwijderen.

De heimlichmanoeuvre in bovenstaande vorm mag niet uitgevoerd worden bij zwangere vrouwen en is niet goed toepasbaar bij zwaarlijvige personen. In dit geval kan dezelfde manoeuvre uitgevoerd worden, echter met de handen op het borstbeen.

In 2016 gebruikte Heimlich, op de leeftijd van 96 jaar, de methode voor het eerst zelf in een noodsituatie.www.theguardian.com, 27 mei 2016

Complicaties
Zelfs wanneer de heimlichmanoeuvre correct wordt toegepast kan het slachtoffer verwond worden; er bestaat met name kans op inwendig letsel. Na het toepassen van de heimlichmanoeuvre dient daarom altijd een arts te worden geconsulteerd.
De heimlichmanoeuvre mag nooit worden toegepast op slachtoffers die nog kunnen hoesten, ademen of spreken.
Er zijn speciale trainingen om de heimlichmanoeuvre te leren/oefenen.

Zie ook
 Reanimatie
 Longen
 Luchtpijp
 Tracheotomie

 Externe links
 Heimlich Institute
 Eerstehulpwiki: heimlichmanoeuvre

Eerste hulp
Geneeskundige behandeling
Verpleegkunde
Eponiem



Een hoogopgaand klysma is een vorm van een darmspoeling waarbij de dikke darm via de anus schoongespoeld wordt.http://www.huispitaal.nl/protocollen/prot_boek/docb_sys/pdf/protocol/toedienen_van_medicijnen/toedienen_hoogopgaand_klysma.pdf: huispitaal.nl - protocol hoogopgaand klysma

Het verschil met een 'gewoon' klysma is dat bij een hoogopgaand klysma aan de klysma een lange holle en buigzame slang bevestigd zit. Deze slang heet een rectumcanule.

 Inbrengen
Bij het inbrengen van een hoogopgaand klysma dient de patiënt in een bed te gaan liggen die in Trendelenburg gezet kan worden. Vervolgens wordt de rectumcanule meestal met vaseline ingesmeerd. Daarna wordt de rectumcanule via de anus hoog in de dikke darm ingebracht, waarna de klysma leeggeknepen wordt. Vaak is de vloeistof een hypotone vloeistof. Vervolgens dient de patiënt de vloeistof minimaal vijf minuten in te houden.
Het uitvoeren van een hoogopgaand klysma mag alleen worden gedaan door arts, verpleegkundigen en verzorgenden.

 Indicaties
Er zijn twee veelvoorkomende indicaties voor het uitvoeren van een hoogopgaand klysma:
 een ileus ten gevolge van ontlasting.
 ter voorbereiding van een colonoscopie indien een zogenaamde wash out onmogelijk is.

 Risico
Het risico van het uitvoeren van een hoogopgaand klysma is dat de dikke darm beschadigd kan raken. Dit kan vervelende gevolgen hebben zoals: bloedingen of zenuwbeschadiging.

Geneeskundige behandeling
Verpleegkunde



Bij de Houding volgens Sims ligt de patiënt op de zij waarbij onder het hoofd, onder de bovenarm en onder het bovenliggende onderbeen een klein kussen is aangebracht. Bij magere patiënten kan ter ondersteuning van de romp een klein kussentje onder de buik worden aangebracht.

Aandachtspunt
Bij deze houding moet extra aandacht worden besteed aan de ademhaling en de extremiteiten die onder liggen.

Doel
 Voorkomen van slikproblemen
 Af laten vloeien van te veel slijm en sputum
 Vergemakkelijken van het slapen

 Zie ook
 Positie van Trendelenburg

Verpleegkunde
Geneeskundige terminologie



Een injectie (populaire benaming: prik) is een toedieningsvorm van medicamenten met behulp van een injectiespuit.

De meest voorkomende manieren zijn:
 intraveneus, dat wil zeggen in een ader, d.w.z. direct in de bloedbaan
 intramusculair, in het spierweefsel
 subcutaan, net onder de huid
 intracutaan, in de huid.

Daarnaast zijn er nog andere vormen van injecties:
 intraperitoneaal (door het peritoneum in de buik, bereikt eerst de lever voor de bloedbaan)
 intraossaal (direct in het beenmerg)
 intra-pleuraal (direct in de pleuraholten)
 voorts (minder gebruikelijk): intra-arterieel (in een slagader), intracardiaal (in het hart), intrathecaal (in het ruggenmergsvocht) of intra-articulair (in een gewricht).

 Zie ook
Tatoeage

Geneeskundige behandeling
Verpleegkunde



De International Council of Nurses (ICN) is de internationale organisatie van verpleegkundigen en verzorgenden. De ICN is opgericht in 1899 met drie lidstaten: het Verenigd Koninkrijk, Duitsland en de Verenigde Staten. De organisatie was de eerste internationale groepering van professionelen uit de gezondheidszorg. De ICN maakt jaarlijks het thema van de Dag van de Verpleging (12 mei) bekend. De ICN is gevestigd in Genève in Zwitserland.

Bij de ICN zijn verpleegkundige beroepsorganisaties uit meer dan 100 landen aangesloten. De Nationale Federatie van Belgische Verpleegkundigen (NFBV) vertegenwoordigt de Belgische verpleegkundigen. De Nederlandse verpleegkundigen en verzorgenden worden vertegenwoordigd door V&VN en NU'91.

Beroepsorganisatie
Verpleegkunde



thumb|Complete intraveneuze canule
thumb|Naald verwijderd
thumb|Het uiteindelijke infuus
Een intraveneuze (iv) canule is een infuusnaald die in een ader ('intraveneus') wordt ingebracht.

Zo'n naald bestaat uit een canule (flexibel kathetertje) met daarin een holle naald. Zodra er juist geprikt is (in een vat), zal via de holle naald bloed stromen, de bloedkamer in. Dit is voor de prikker een indicatie dat hij goed zit. Vervolgens zal hij voorzichtig de naald terugtrekken en de canule verder in het vat invoeren, tot uiteindelijk de naald compleet verwijderd is en de canule geheel ingebracht is. Eenmaal goed ingebracht kan de canule worden gefixeerd en aangesloten worden aan bijvoorbeeld een infuus.

Het is belangrijk dat de naald verwijderd kan worden, anders zou je tijdens het prikken, of daarna door een beweging, door de andere kant van het vat kunnen prikken, waardoor de canule niet meer goed zit.

Maatvoering
 Kleur Maat (G) Diameter (mm) Toepassing Oranje  14G  2,0 mm  Snel, vol bloed Grijs  16G  1,7 mm  Snel, bloed Wit  17G  1,4 mm  Snel, veel, viskeus Groen  18G  1,2 mm  Veel, bloedproducten Roze  20G  1,0 mm  2-3 ltr, medicatie Blauw  22G  0,8 mm  Langdurige medicatie, kinderen Geel  24G  0,6 mm  Kinderen, pasgeborenen, ouderen Zwart  26G  0,5 mm  Pasgeborenen, ouderen

Zie ook
 Infuus

Medisch instrument
Verpleegkunde



Een klysma (ook wel darmspoeling, klisteer of lavement) is het inbrengen van een vloeistof in de darmen via de anus (darmspoeling). Een klysma bestaat uit een slang die in de anus dient te worden ingebracht, met daaraan vast een (knijp)zak en/of een installatie die het inbrengen van de vloeistof controleert.

Er zijn ook kleinere klysma's, die gebruikt kunnen worden om geneesmiddelen in te brengen. Er zijn verschillende redenen om een farmacon via een klysma toe te passen: zo kan het soms niet mogelijk zijn het geneesmiddel oraal in te nemen (diazepam bij status epilepticus) of moet het geneesmiddel juist lokaal werkzaam zijn (bij ziekte van Crohn). Dit type klysma's hebben een volume van 10 tot 150 ml.

Om de darm te reinigen bestaat een klysma meestal uit lauw water. Circa 5 tot 20 minuten na het klisteren ontstaat een hevige aandrang, waarna vloeistof en ontlasting naar buiten komen en de darm schoon is.

In de farmacie worden vloeistoffen bestemd voor rectale toediening ook klysma genoemd.

 Werking
thumb|Klysmapompje
Door water in de darm te brengen ontstaat er een verweking en verdunning van de ontlasting enerzijds en anderzijds wordt de endeldarm geprikkeld. Als de hoeveelheid ingebrachte vloeistof groot genoeg is ontstaan er peristaltische bewegingen en die leiden ten slotte tot een lediging van de darm.

 Hoogopgaand klysma

 Toepassingen
 Bij het snel willen verhelpen van een verstopping van de darm
 Voor het opwekken van darmactiviteit bij darmproblemen
 Voor het gecontroleerd legen van de darm bij incontinentie
 Bij het gecontroleerd legen van de darm bij een colostomie.
 Voor het toedienen van medicatie (onder vloeibare vorm), bijvoorbeeld bij de Ziekte van Crohn en Ziekte van Hirsprung.
 Voorafgaand aan een operatieve ingreep.
 Voorbereiding op anale seks.

Een klysma met een bariumhoudende contrastvloeistof wordt gebruikt om de darmen goed te kunnen zien op een röntgenfoto.

 Risico's
De vroeger veel gebruikte zeepoplossing wordt tegenwoordig sterk afgeraden wegens de mogelijke ernstige bijwerkingen.

Klysma's kunnen risico's, bijvoorbeeld van gewenning, opleveren als ze onjuist worden gebruikt.
Het is daarom niet aan te raden regelmatig klysma's te zetten als voorbereiding op anale seks (soms eufemistisch douchen genoemd).

Een gevaarlijk gebruik van het klysma is de rectale toediening van alcohol. Sommigen doen dit omdat men zo sneller en met minder drank dronken wordt. Bovendien meent men soms ten onrechte dat men bij een blaastest niet door de mand valt, minder snel aankomt in gewicht en niet misselijk wordt. Evenals bij 'slimmen' is deze manier potentieel schadelijk voor de gezondheid en tevens zeer risicovol omdat men zichzelf ongewild een dodelijke dosis kan toedienen.

 Farmaceutische toepassing

In de farmacie zijn klysma's vloeistoffen voor rectaal gebruik met daarin één of meerdere farmaca. Klysma's komen voor als oplossing, suspensie of emulsie. Het volume van het klysma is afhankelijk van de toepassing. Klysma's met een lokale werking (in het rectum of de dikke darm) hebben een volume van doorgaans 40-100 ml en maximaal 500 ml. Klysma's met een systemische werking (ergens anders in het lichaam, niet op de plaats van toediening) hebben een volume van doorgaans 3-10 ml en maximaal 20 ml.

 Trivia
 Gebruik van klysma's voor seksuele opwinding wordt klysmafilie genoemd.

Geneeskundige behandeling
Verpleegkunde



thumb|Kruikenmoeder voor negen kruiken
thumb|Kruikenmoeder in een verlaten klooster in Nijmegen

Een kruikenmoeder is een warmkast waarin speciaal voor deze kast ontworpen bedkruiken kunnen worden opgewarmd. De eerste kast dateert uit 1926 naar een ontwerp van Hendrik Reinier van den Brink , Hoofd Technische Dienst van het toenmalig Academisch Ziekenhuis, het huidige Universitair Medisch Centrum Groningen.

Op 14 november 1925, was er een vergadering in het toenmalig Academisch Ziekenhuis Groningen van de Geneeskundige Vereniging tot bevordering van het Ziekenhuiswezen. Tijdens deze vergadering demonstreerde Van den Brink zijn kruikenmoeder voor het eerst.

Destijds werd  het ziekenhuisgebouw verwarmd door stoomleidingen die door het gebouw het warmtetransport verzorgden. Om de warmte in de retourleidingen niet verloren te laten gaan koppelde Van den Brink speciale warmwaterketels aan deze leidingen waarin hij dichtgelaste, met een natriumacetaat gevulde kruiken plaatste. Een dergelijke warmhoudkast bood plaats aan zes of meer kruiken.

Het gebruik van dichtgelaste kruiken verloste het verplegend personeel van het gevaarlijke vullen met heet water van de toenmalige metalen kruiken met schroefdop. Ook het niet denkbeeldige risico van lekken was verleden tijd. Bovendien was er nu altijd een voorraad warme kruiken aanwezig.

Diverse bedrijven namen zijn vinding -de kruikenmoeders en kruiken- in productie. Als ambtenaar kon de uitvinder onder eigen naam geen bedrijf uitoefenen; hij liet het op naam zetten van zijn vrouw: Johanna Frederica Dörr. De kruikenmoeder werd later in vele uitvoeringen met diverse warmtebronnen (stoom, gas, elektriciteit) aangeboden. Sommigen werden gecombineerd met een warmhoudplaat erboven.

Tijdens de Tweede Wereldoorlog werd de productie bemoeilijkt, zo niet gestagneerd. Fabrieken moesten sluiten of oorlogsmateriaal produceren. Ook werd het verzenden van de kruiken moeilijker want er was geen hout meer om degelijke transportkistjes te maken.
Na de oorlog kwam de productie weer op gang. In 2005 worden nog steeds kruikenmoeders geproduceerd. En ook in het UMCG worden ze nog gebruikt.

Bronvermelding
 Gedenkboek van het Algemeen Provinciaal, Stads-, en. Academisch Ziekenhuis te Groningen 1903-1953.
 Brieven van Van den Brink geschreven in de Tweede Wereldoorlog, in te zien bij de Groninger Archieven

Meubilair
Verpleegkunde



|Consultatiebureau in een voormalig kruisgebouw in het Openluchtmuseum te Arnhem
Een kruisvereniging is in Nederland een particuliere vereniging gericht op het geven van voorlichting op het terrein van volksgezondheid, de bevordering van hygiëne, het voorkomen en bestrijden van besmettelijke ziektes, infecties en epidemieën; het verzorgen en verplegen van zieken thuis en het uitlenen van verpleegartikelen en hulpmiddelen. Doelgroep waren de arme, onwetende bevolkingslagen, ook volks- of arbeidersklasse genoemd. Eind 19e, begin 20e eeuw hoorde ook het opleiden van pleegzusters tot haar werkgebied omdat daaraan toen een groot gebrek was.

In de jaren zestig van de vorige eeuw hadden alle kruisverenigingen in Nederland samen ongeveer 1450 vestigingen, de Kruisgebouwen of Kruisposten. In 1990 bundelden de Kruisverenigingen zich in de Landelijke Vereniging voor Thuiszorg (LVT).

 Geschiedenis
 Eerste kruisvereniging
De eerste kruisvereniging, het Witte Kruis, werd in 1875 opgericht door de Amsterdamse arts Jacobus Penn naar het voorbeeld van de Amersfoortse Vereniging tot bestrijding van besmettelijke ziekten en de choleracommissies.Harmke Stolk-Van Delen, Wijkverpleging in historisch perspectief: ontstaan en ontwikkeling van de wijkverpleging (1890–ca. 1930) met aandacht voor aspekten van medicalisering en professionalisering, Verpleegkundig historische cahiers 2, Rodopi, Amsterdam, 1986, p. 5, 9, 36-39 De benaming 'kruis' is afgeleid van de internationale organisatie het Rode Kruis dat een rood kruis als symbool voert, geïnspireerd op de vlag van Zwitserland, het woonland van Rode Kruis oprichter Henri Dunant. Het werk werd gefinancierd door bijdragen van leden, door particuliere giften en door het gratis ter beschikking stellen van arbeid door vrouwen, die eind 19e, begin 20e eeuw vaak gratis of tegen kost en inwoning werkten.

De idee om in volksbuurten en achterstandswijken professionele gezondheidszorg aan huis te organiseren komt uit Duitsland, waar een protestants-christelijke predikant in 1836 in Düsseldorf het  diaconessenwerk opzette. In de Engelse industriestad Liverpool werd in 1858 door de sociale zakenman William Rathbone een systeem van  district nursing opgezet.

De eerste tien kruisverenigingen in Noord Holland bundelden zich op provinciaal niveau en snel volgden kruisverenigingen verspreid over het hele land. De volgende kruisverenigingen die werden opgericht, waren georganiseerd naar geloofs- of politieke richting, zoals dat tot de jaren tachtig van de vorige eeuw in Nederland gebruikelijk was (verzuiling). Om van de diensten gebruik te kunnen maken moest men lid zijn. Er kwamen steeds meer plaatselijke verenigingen en vestigingen verspreid over het land, met kruispost en consultatiebureau, waar leden heen konden gaan en van waaruit de voorlichting, preventie, verpleging en verzorging van zieken thuis door opgeleide verpleegsters en ziekenverzorgenden plaatsvond. Het werk van de verenigingen kreeg de benaming kruiswerk.

De bekendste kruisverenigingen zijn:
het Rode Kruis (Internationale organisatie gericht op werk in oorlogsgebied, eerste kruisvereniging)
Het Oranje Kruis (Nederland), vrijwillige hulpverlening bij ongevallen en rampen,  EHBO
Het Oranje Kruis (Vlaanderen)
het voormalige Oranje-Groene Kruis (protestants)
het Witte Kruis (eerste kruisvereniging in Nederland)
het voormalige Groene Kruis
het voormalige Wit-Gele Kruis (katholiek)
de voormalige Nationale Kruisvereniging, ontstaan in 1978 door fusie van het Groene Kruis, het Wit-Gele Kruis en het Oranje-Groene Kruis
het Ivoren Kruis (tandverzorging)
 Het Vlaamse Kruis (enkel in Vlaanderen en richt zich vooral op EHBO)

De kruisorganisaties speelden tot de jaren negentig in de praktijk een centrale rol in de maatschappelijke en openbare gezondheidszorg. Bij bestuurders en beleidsmakers, als ook op politiek niveau, stond het kruiswerk echter lang in de schaduw van de intramurale sector. Er was vanuit de overheid geen wettelijk geregelde structurele financiering, wel werden subsidies verleend. Dat veranderde met invoering van de Algemene Wet Bijzonder Ziektekosten (AWBZ) in 1980. Een van de redenen om over te gaan tot vergoeding door de overheid was, dat het kruiswerk als middel van besparing werd gezien op de kosten van intramurale gezondheidszorg.

 Recente ontwikkelingen
Met invoering van de Zorgverzekeringswet (Zvw), Wet langdurige zorg (Wlz) en Wet maatschappelijke ondersteuning (WMO) in 2015, waarbij de AWBZ werd ingetrokken, wordt het werk van kruisverenigingen vergoed door zorgverzekeraar (wijkverpleging en persoonlijke zorg thuis) en gemeente (andere zorg thuis). Veel zorgverzekeraars en gemeenten oefenen druk uit om de tijdsbesteding van verpleegkundige en verzorgende bij cliënten te verlagen. Volgens velen komt dit de kwaliteit van zorg niet ten goede.

 Vernieuwing
Het denken en doen van de kruisverenigingen staat aan de basis van de huidige  wijkverpleging en thuiszorg. Veranderd is dat de aanbod van zorg dient te zijn afgestemd op wat de cliënt kan en wil. Hij of zij bepaalt hoe zelfzorgtekorten het beste kunnen worden aangevuld.

 Zie ook
 kruiswerk
 thuiszorg

 Noten

Zorg
Gezondheidszorg
Gezondheidszorg in Nederland
Verpleegkunde
Vereniging



De opleiding Master Advanced Nursing Practice (een tweejarige post HBO Master) geeft recht op het voeren van de titel Nurse Practitioner.
De Nurse Practitioner bevindt zich qua bevoegdheid tussen een arts en verpleegkundige.
Door het behalen van de Master Advanced Nursing Practice kan de Nurse Practitioner zich tegenwoordig inschrijven in het Verpleegkundig Specialisten register.
Sinds 2009 is de naam 'nurse practitioner' grotendeels vervangen door de functienaam verpleegkundig specialist.

De Nurse Practitioner of Verpleegkundig Specialist kan sommige taken van de arts overnemen en kan bij een specifieke patiëntengroep zelf diagnoses stellen en medicatie voorschrijven. De Nurse Practitioner houdt in overleg met een arts zelfstandig spreekuur, kan huisbezoeken doen en voert medische behandelingen uit.

Om de masteropleiding (Master Advanced Nursing Practice) voor nurse practitioner te kunnen volgen, dient men in bezit te zijn van een diploma verpleegkunde op HBO-niveau met minimaal twee jaar praktijkervaring in het veld waarin men zich verder in wil specialiseren.

 Zie ook
 GGZ verpleegkundig specialist
 verpleegkundig specialist

Verpleegkunde



Dorothea Elizabeth Orem (Baltimore (Maryland), 1914 – Savannah (Georgia), 22 juni 2007) was een Amerikaans verpleegkundig theoreticus.

Ze ontwikkelde de bekende zelfzorgtekort-theorie waar ook in Nederland honderdduizenden verpleegkundigen tijdens hun opleiding mee in aanraking komen. Met zelfzorg bedoelt Orem het vermogen van mensen om in verschillende omstandigheden en in verschillende levensfasen voor zichzelf of hun omgeving te zorgen. Daar waar mensen dat niet meer kunnen, moet de verpleegkundige dit overnemen en aanvullen.

De theorieën:
Dorothea Orem ontwikkelde het zelfzorgtekort theorie. Met zelfzorg bedoelde Dorothea het vermogen van mensen om zich in verschillende omstandigheden en in verschillende levensfases voor zichzelf te kunnen zorgen, waar mensen dit niet meer konden, moest de verpleegkundige dit overnemen en aanvullen.
Dorothea Orem constateerde niet alle mensen die onder medische behandeling staan, verpleegkundige hulp echt nodig hebben. Op deze gedachte ontwikkelde Dorothea drie theorieën:
 de theorie van zelfzorg
 de theorie van het zelfzorgtekort
 de theorie van het verpleegkundig handelen

de theorie van zelfzorg:
Orem dacht dat de meeste mensen een gezond leven na proberen te streven. Ze dacht dat de manier om een gezond leven te realiseren zelfzorg was. Bij zelfzorg streef iemand een bepaald, concrete doel na. Het doel/die doelen die een persoon nastreeft worden zelfzorgbehoeftes genoemd. Om te voorkomen dat de gezondheidszorg en het welbevinden niet in het gedrag komen, moeten deze zelfzorgbehoeftes voldaan worden.

Volgens Dorothea Orem zijn er drie verschillende zelfzorgbehoeftes:
 Zelfzorgbehoeften ten gevolge van ontwikkelingsprocessen.
 Algemene of universele zelfzorgbehoeften.
 Zelfzorgbehoeften ten gevolge van gezondheidsverstoringen.


Volgens Dorothea Orem zijn er ook vier niveaus binnen de zelfzorgbehoeften:
 lichamelijke
 psychische
 interpersoonlijke
 sociale

Amerikaans verpleegkundige
Verpleegkunde



Een orthograde darmspoeling, perorale orthograde darmspoeling of lavage is een vorm van darmspoeling, waarbij de dunne darm en dikke darm met behulp van een spoelvloeistof letterlijk schoongespoeld worden.

 Benaming
Indien de darmspoelingsvloeistof oraal wordt ingenomen of toegediend door middel van een maagsonde, wordt er gesproken van een perorale orthograde darmspoeling. Bij darmspoeling via de anus of door een PEG-katheter of een stoma wordt er gesproken van een orthograde darmspoeling.Vervolgadvies vergoeding mucolytica cvz.nl - Brief aan Ab Klink (pagina 21) Voor de spoelvloeistof wordt meestal 4 tot 6 liter macrogoaloplossing gebruikt, bijvoorbeeld Kleen-Prep (R) of Transipeg (R).

 Indicaties en contra-indicaties
 Indicaties
Er zijn twee veelvoorkomende indicaties om een orthograde darmspoeling uit te voeren:
 ter voorbereiding op een operatie van de darmen
 ter voorbereiding op een colonoscopie.

 Contra-indicaties
Veelvoorkomende contra-indicaties zijn:
 (verdenking) van een obstructie in het spijsverteringsstelsel,
 decompensatio cordis,
 problemen met de maag.

 Uitvoering
Bij een perorale orthograde darmspoeling dient de patiënt de spoelvloeistof te drinken. Indien het door omstandigheden niet mogelijk is om te drinken zal een maagsonde ingebracht worden via welke de vloeistof wordt toegediend. Patiënten kunnen zich bij een orthograde darmspoeling onwel gaan voelen. Vooral als de spoelvloeistof zijn werk begint te doen kunnen zich klachten als misselijkheid, braken en buikkrampen voor doen. Een orthograde darmspoeling wordt in de meeste gevallen uitgevoerd door een verpleegkundige of verzorgende. Indien de patiënt een maagkatheter, stoma of peg-katheter heeft, zal meestal een verpleegkundige de spoelvloeistof toedienen. Stomapatiënten die poliklinisch een colonscopie krijgen, worden meestal door een stomaverpleegkundige geholpen.

Geneeskundige behandeling
Verpleegkunde



Percutane endoscopische gastrostomie of PEG is een techniek om een sondeslang in de maag te leggen via de buikwand.
Deze dunne slang wordt gebruikt om een patiënt te voeden die geen voeding op de normale wijze tot zich kan nemen.
Zo'n PEG-sonde of PEG-katheter heeft bij chronische toepassing minder complicaties dan een neussonde (een slang die via neus, keel en slokdarm naar de maag wordt gevoerd).

Techniek
thumb|200px|PEG-sonde, zonder verband
thumb|200px|PEG-sonde, met verband
Een PEG wordt ingebracht door middel van een endoscopische procedure; een gastroscopie.
Als de gastroscoop in de maag gebracht is, wordt de onderzoeksruimte verduisterd en probeert men een plek te vinden waar men het licht van de endoscoop  door de buikwand heen ziet schijnen. Daar maakt men onder plaatselijke verdoving een klein sneetje in de buikwand en voert daardoor een draad naar binnen; die men met de scoop vervolgens in de maag tevoorschijn ziet komen. De endoscopist pakt de draad vast en voert hem via de keel naar buiten. Daar wordt de speciale sondeslang aan de draad vastgemaakt, waarop men de sonde voorzichtig aan de draad via het gemaakte sneetje naar buiten trekt. Aan de binnenkant van de PEG-sonde zit een plaatje, dat ervoor zorgt dat de sonde er niet helemaal uit gaat. Aan de buitenkant wordt een tweede plaatje gemonteerd; de eerste paar weken moet het geheel strak tegen elkaar zitten. Daarna heeft zich een gangetje (fistel) gevormd en mag het plaatje van de slang wat losser gezet worden.

Indicaties
Een PEG wordt aangeboden aan mensen die zelf niet of niet genoeg (meer) kunnen eten of drinken, of zich erg vaak verslikken, bijvoorbeeld:
 Kinderen en volwassenen met een (meestal aangeboren) hersenbeschadiging.
 Kinderen en volwassenen met een verstandelijke beperking.
 Na een cerebrovasculair accident (beroerte).
 In het laatste stadium van progressieve hersenziekten.
 Wanneer in geval van keelkanker en behandeling door middel van radiotherapie de keel niet meer gebruikt kan / mag worden om te eten en te drinken.
 Bij comapatiënten of bij langdurige beademing.
 Soms wordt een PEG aangebracht om medicatie toe te dienen, bijvoorbeeld bij parkinsonpatiënten die een voortdurende toediening van levodopa (in de vorm van Duodopa) nodig hebben.
 Bij slik- en passagestoornissen van de slokdarm.
 Bijvoeden van ernstig verzwakte patiënten.

Vervanging
Als de PEG (meestal na ongeveer anderhalf jaar) slecht wordt, moet ze vervangen worden. Dit kan natuurlijk door middel van een nieuwe endoscopische procedure. Er bestaan echter ook systemen die men van buitenaf door de bestaande PEG-opening naar binnen brengt en die in de maag wordt vastgezet met een ballonnetje of een parapluutje. Nadeel is dat het plaatje van de oorspronkelijke PEG wordt afgeknipt en in het lichaam blijft. Meestal wordt dit met de ontlasting uitgescheiden, maar het is mogelijk dat dit niet gebeurt.

Complicaties
 Als de PEG de eerste week niet goed strak zit, zal de buikwand niet goed een fistel kunnen vormen met de maagwand. Er kunnen ontstekingen ontstaan als buikvliesontsteking.
 Op de plaats waar de PEG-katheter het lichaam verlaat kan iets gaan ontsteken of er kan wat "wild vlees" gaan groeien. Een enkele keer ontstaat een ernstiger ontsteking. Belangrijk is om de insteekopening zo droog mogelijk te houden en de PEG weer goed te fixeren.
 Het plaatje van de PEG-katheter kan vastgroeien aan  de maagwand ("buried bumper"). Dit tracht men te voorkómen door één week na plaatsing, de PEG dagelijks naar binnen te duwen, dompelen, en 360 graden te draaien, om hem vervolgens weer vast te zetten. Dit niet te los en niet te strak.
 De ballon-katheters groeien niet vast, maar kunnen onbedoeld worden verwijderd. Dit als bijvoorbeeld de ballon stuk of leeg is of er te hard aan getrokken wordt. Te allen tijde zal er in de opening iets gestopt moeten worden, het makkelijkst is de katheter zelf. Als vervanging te lang duurt, zal het gat dichtgroeien en zal er een nieuwe opening gemaakt moeten worden, door chirurg of MDL-arts.

Ethiek
Door een PEG is men eigenlijk altijd in staat vocht, voeding en medicatie te geven, ook wanneer levensverlenging niet meer in het belang van de patiënt wordt geacht. Met wilsbekwame patiënten zal men dit tevoren bespreken. Bij wilsonbekwaamheid, bijvoorbeeld coma, ligt dit moeilijker. De PEG is daarom wel een "fuik" genoemd.

Externe link
 Informatiefolder van het AMC

Gastro-enterologie
Verpleegkunde



miniatuur
thumb|200px|Het meten van de polsslag.
De polsslag, pols of pulsus is de voelbare klopping in de slagaders ten gevolge van de pulsatiele voortstuwing van het bloed door het hart.

Deze pulsen kunnen een indruk geven van de snelheid, kracht en regelmaat waarmee het hart het bloed rondpompt in het lichaam en kan een idee geven van de vulling van de bloedvaten.

Deze puls kan eenvoudig gevoeld worden ter hoogte van de pols. Vandaar de benaming polsslag. Bij verlies van polsslag spreekt men in de geneeskunde van asystolie of asfyxie, dat letterlijk 'zonder pols' betekent. Tegenwoordig wordt de laatste term meer gebruikt in verband met zuurstoftekort in het lichaam zoals bij verstikking.

Manier van palperen
 Palperen (voelen) moet correct gebeuren om een puls te kunnen voelen. Men gebruikt steeds wijs- en middelvinger om te voelen, eventueel met ringvinger erbij. Er wordt nooit naar een puls gevoeld met de duim om te vermijden dat de eigen puls gevoeld wordt.
 Een puls kan enkel gevoeld worden in een slagader (arterie), niet in een ader (vene), omdat in een ader geen krachtige pulsen meer zijn, maar het bloed onder veel lagere druk in één continue beweging vloeit.
 De puls kan enkel gevoeld worden als het bloedvat voldoende oppervlakkig ligt en het tegen een bot of stevige structuur aangedrukt kan worden.

Plaatsen waar de puls gevoeld kan worden
 Pols  De polsslag kan ter hoogte van de pols gevoeld worden ter hoogte van arteria radialis. De arteria radialis ligt het meest oppervlakkig -en is bijgevolg het best voelbaar- aan de binnenzijde van de pols aan duimzijde. Daar waar de arteria radialis over het os radiale loopt (onderarmbot aan duimzijde)  kan de puls in het bloedvat met de vingers gevoeld worden. De arteria ulnaris is eveneens een plaats waar men de puls kan voelen (aan de buitenzijde van de pols aan pinkzijde). Hier de polsslag meten is moeilijker dan ter hoogte van de arteria radialis. Vingers  Door met de ene hand de wijsvinger en middelvinger van de andere hand zachtjes samen te omklemmen kan de puls worden gevoeld. Bovenarm  Ter hoogte van de bovenarm is de arteria brachialis (bovenarmslagader) te voelen aan de binnenzijde van arm (tegen de romp) tussen de biceps- en tricepsspier.  Schouder  De puls ter hoogte van arteria subclavia is te voelen achter het sleutelbeen, naast de incisura jugularis (kuiltje boven het borstbeen).  Hals  Ter hoogte van de carotiden (arteriae carotides) kan de puls gevoeld worden van het bloed dat naar het hoofd gestuwd wordt. De carotiden lopen links en rechts naast het strottenhoofd. Men mag de puls nooit aan beide kanten tegelijk voelen bij een persoon, omdat de bloedstroom naar de hersenen nadelig kan beïnvloeden. Een ander risico is dat palperen van de carotis een vertraging van het hartritme uitlokt die ervoor kan zorgen dat een persoon overlijdt. Kaak  Op de onderrand van de kaak kan de puls (polsslag) gevoeld worden in arteria facialis (de aangezichtsslagader). Deze slagaders lopen links en rechts, in het midden tussen kin en kaakhoek, over het kaakbeen. Slaap  Arteria temporalis superficialis kan gevoeld worden nabij de slapen. Te palperen vlak voor het oor, net boven het jukbeen. Lies  In de diepte van de liesstreek kan de arteria femoralis (dijbeenslagader) gevoeld worden, onder het lieskanaal. Deze slagader ligt tamelijk diep in de structuren. Knieholte  Het voelen van de puls in de arteria poplitea is niet eenvoudig. Deze slagader dient met de vingers van beide handen gepalpeerd te worden bij een licht gebogen knie. Vaak is enige ervaring vereist om deze pols te kunnen voelen. Enkel  Arteria tibialis posterior is te voelen aan de malleolus medialis (de binnenste enkel) waar deze arterie achter het bot doordraait. Deze pols is belangrijk in geval van bepaalde aandoeningen die de bloedvaten aantasten. Zie ook enkel-armindex. Voetrug  Boven op de voet kan de arteria dorsalis pedis (voetrugslagader) gevoeld worden. Deze slagader is best te voelen tussen de pezen die vooraan aanhechten aan de enkel. Vergelijking van de polskracht in enkel, voetrug en teen kan een idee geven van de mate waarin de bloedvaten van bijvoorbeeld een diabetes mellitus-patiënt zijn aangetast. Grote teen  Onder de grote teen, tussen de sesamoïden (sesambeen) is de arteria digitalis voelbaar indien de bloedvaten van de persoon in goede staat zijn en de bloeddruk voldoende krachtig is. Deze puls is niet altijd even makkelijk voelbaar.

Baby's
Bij baby's zijn de bloedvaten soms zo klein dat het moeilijk is om hun pols te voelen.
Tot de leeftijd van twee jaar is de  fontanel nog niet gesloten en is de hartslag voelbaar of zelfs zichtbaar boven op het hoofdje waar de fontanel zich bevindt. Uiteraard dient palpatie ter hoogte van de fontanel erg voorzichtig te gebeuren en mag er geen druk op uitgeoefend worden.

Afwijkingen
 Pulsus alternans
 Pulsus bigeminus (tweelingpols)
 Pulsus paradoxus

Zie ook
hartslag - bloeddruk - bloedsomloop - bloedvat

 Geneeskundig onderzoek
 Verpleegkunde



Een praktijkondersteuner is in Nederland een functie in de huisartsenzorg; letterlijk de ondersteuner van de (huisartsen)praktijk,Functiewaardering huisartsenzorg, CAO Huisartsenzorg 2007-2009. vaak afgekort tot POH (PraktijkOndersteuner Huisartsenzorg). Er zijn twee specialisaties: somatiek en geestelijke gezondheidszorg. De functie wordt ingevuld door diverse zorgprofessionals met een relevante beroepsopleiding, relevante werkervaring en een aanvullende bedrijfsopleiding.

Achtergrond praktijkondersteuning
Vanaf eind 20ste eeuw kreeg de gezondheidszorg in Nederland in toenemende mate te maken met patiënten met chronische aandoeningen en psychische klachten. Deze vormden enerzijds een extra taakbelasting voor de huisartsenzorg en de (dure) specialistische ziekenhuiszorg. Anderzijds was er een sterke behoefte vanuit de zorg en patiënten om deze groepen kwalitatief beter te begeleiden. In samenwerking met beroepsverenigingen, zorgverzekeraars en patiëntenorganisaties is de functie van praktijkondersteuner ingevoerd. In eerste instantie voor een adequate begeleiding van de zorg voor specifieke patiëntengroepen, maar al gauw met steeds meer aandacht voor het verhogen van de kwaliteit van leven en preventie van (verdere) complicaties. In het kader van de toenemende vergrijzing is er ook steeds meer aandacht voor de specifieke multi-problematiek van ouderen: meerdere chronische aandoeningen met somatische én psychische problemen. Door de relatief snelle ontwikkelingen in de (on)gezondheid van de Nederlandse bevolking, het invoeren van marktwerking in de zorg en nieuwe zorgstandaarden, waarbij ook preventie en leefstijl centraal staan, is de praktijkondersteuning een dynamisch werkgebied. Resulterend in snel veranderende werkwijzen, financiering en taakinvulling met lokale en regionale verschillen.

Praktijkondersteuner somatiek
Deze praktijkondersteuner begeleidt patiënten met een lichamelijke chronisch aandoening, met name met diabetes, astma/ COPD en hart- en vaatziekten.Praktijkondersteuner, competentieprofiel en eindtermen, Landelijke Huisartsen Vereniging, 2010. Zo geeft de praktijkondersteuner voorlichting over het ziektebeeld, begeleidt de patiënt bij medicatiegebruik en veranderingen in de leefstijl en voert controleonderzoeken uit. Een praktijkondersteuner beschikt meestal over een eigen werkruimte binnen de huisartspraktijk, waarin hij/zij zelfstandig patiënten kan behandelen. Een praktijkondersteuner heeft een eigen spreekuur en zal ook patiënten bezoeken. Een praktijkondersteuner is niet bevoegd om nieuwe medicatie voor te schrijven en diagnoses te stellen. Wel kan een praktijkondersteuner een andere discipline consulteren en i.o.m. de huisarts of medisch specialist iemand op laten nemen in het ziekenhuis, vanwege achteruitgang of verergering van de gezondheidsklachten.

Een prakijkondersteuner heeft een aanvullende opleiding voor praktijkondersteuning gevolgd. Voor hbo-verpleegkundigen duurt deze een jaar. Voor doktersassistenten en mbo-verpleegkundigen duurt deze twee jaar.Opleidingen praktijkondersteuning, NVDA website. Praktijkondersteuners met een verpleegkundige achtergrond (mbo of hbo) noemen zichzelf ook wel praktijkverpleegkundigen.

De praktijkondersteuner werkt in principe voor de huisartsenzorg en er is meestal een arbeidsrelatie met een (groep) huisarts(en), maar een detachering via een aparte stichting, de thuiszorg of in een ziekenhuis komt ook voor. Een praktijkondersteuner kan alleen in deze functie werken of deze combineren met de functie van bijvoorbeeld diabetesverpleegkundige, longverpleegkundige of hart- en vaatverpleegkundige.

Een praktijkondersteuner mag niet verward worden met een nurse practitioner, ondanks dat hier het woord praktijk in lijkt te zitten. De letterlijke vertaling is echter verpleegkundig praktiserend geneesheer, daarmee een zelfstandigheid aanduidend, die in het Engels aansluit bij de general practitioner (huisarts). Een nurse practitioner is namelijk wel bevoegd diagnoses te stellen. Wel kunnen praktijkondersteuners hetzelfde deelspecialisme behandelen als de nurse practitioner.

Praktijkondersteuner ggz
De praktijkondersteuner ggz (poh-ggz) signaleert, diagnosticeert, intervenieert en ondersteunt bij psychische problemen in samenwerking met de huisarts.Functieprofiel Praktijk Ondersteuner Huisartsenzorg (POH)-GGZ, volledige versie, 2008
De werkzaamheden zijn gericht op het helder krijgen van psychische aspecten van gezondheidsproblematiek, goede doorverwijzing en urgentiebepaling (triage), kortdurende begeleiding, psycho-educatie, continuïteit van zorg/  casemanagement en preventie.

De praktijkondersteuner ggz heeft een aanvullende opleiding gevolgd.De aanvullende opleiding duurt tussen de vijf en twintig dagen verspreid over een periode variërend van drie maanden tot een jaar in combinatie met een leerwerkplekGoogle zoekopdracht: diverse opleidingsinstanties bieden verschillende trajecten en mogelijkheden aan.. De opleiding staat open voor onder andere sociaal-psychiatrisch verpleegkundigen, verpleegkundigen met ggz-ervaring, maatschappelijk werkers en praktijkondersteuners somatiek.Opleiding POH-GGZ Transfergroep Rotterdam

 Externe link
Website Nederlandse Vereniging van Praktijkondersteuners

Verpleegkunde



Psychiatrische verpleging is de beroepsmatige zorg voor patiënten met een psychische stoornis of handicap. Het theoretisch kader daarvoor biedt de psychiatrische verpleegkunde ofwel de leer van het psychiatrisch verplegen.

 Definitie
Psychiatrische verpleging houdt in:
 het ontvangen of bieden van beroepsmatige zorg, gebaseerd op de psychiatrische verpleegkunde
 het werkveld ofwel arbeidsterrein van psychiatrisch verpleegkundigen
 een onderdeel van de doelstelling van zorginstellingen, veelal verwoord in de stichtingsacte van de betreffende rechtspersoon
 een bekostigingstitel in een zorgverzekering.

Psychiatrisch verplegen
Zorg voor mensen kan op vele manieren worden beschreven. In de gezondheidszorg is het gebruikelijk om het zorgaanbod te omschrijven in een diversiteit van activiteiten. Hierdoor kunnen cliënten, patiënten, naasten en familie, zorgverzekeraars, journalisten en het publiek zich een beeld vormen van dit zorgaanbod. Ook in de geestelijke gezondheidszorg, zoals in de ambulante geestelijke gezondheidszorg of in het psychiatrische ziekenhuis, is het aanbod van de diverse vormen van zorg zo te omschrijven. Psychiatrisch verplegen is een van de vormen van zorg en betreft een verzameling van een zestal clusters van activiteiten. De psychiatrische verpleging is gebaseerd op de leer van het psychiatrisch verplegen, de verpleegkunde.

Beroepsmatige zorgverlening op het terrein van de geestelijke gezondheid is te onderscheiden van informele zorg zoals deze door familie of vrijwilligers wordt geboden. Beroepsmatige ofwel professionele zorg op het terrein van de geestelijke gezondheidszorg is, tegen betaling, gericht op voorlichting en preventie, spoedeisende behandeling, intensieve specialistische behandeling en langdurige behandeling van patiënten met psychische stoornissen of psychische handicaps. In Nederland wordt deze zorg meestal bekostigd vanuit ziektekostenverzekeringen en de Wet langdurige zorg (Wlz; voorheen: AWBZ). Hiervoor is een indicatiestelling noodzakelijk en vervolgens zorgtoewijzing aan een daartoe erkende zorgaanbieder. Ook op particuliere basis kan verpleging worden ingehuurd, bijvoorbeeld bij een zelfstandig werkend psychiatrisch verpleegkundige.

In Nederland worden de aard en benodigde hoeveelheid zorg enerzijds in de zorgverzekering binnen een DBC, diagnosebehandelcombinatie, beschreven en anderzijds in de AWBZ via een centraal indicatiesysteem (CIZ) uitgedrukt in onderscheiden "zorgzwaarten". Het zorgkantoor en/of de zorgverzekeraar is belast met de bekostiging hiervan. Dit kan in natura of door toekenning van een persoonsgebonden budget.

In Vlaanderen wordt de individuele zorg bepaald door het Vlaams Agentschap voor Personen met een Handicap. Een van de mogelijke tegemoetkomingen is het PAB, het persoonlijk assistentiebudget.

Inhoud vakgebied
Psychiatrische verpleging is gericht op het stellen van een (verpleegkundige) diagnose, het bepalen en uitvoeren van verpleegkundige interventies en het vaststellen van resultaten. Dit is in Nederland mede gebaseerd op de Wet op de beroepen in de individuele gezondheidszorg (Wet BIG) en de Wet op de geneeskundige behandelingsovereenkomst (WGBO) en gebeurt zo veel mogelijk in samenspraak met de patiënt. Er zijn zes clusters van beroepsmatige activiteiten: observeren; begeleiden; verplegen; verzorgen; diagnosticeren en therapeutisch handelen.
In Vlaanderen worden de bevoegdheden en verantwoordelijkheden van de verpleegkundigen, dus ook van de psychiatrisch verplegende geregeld door het RIZIV.

Observeren
Hiermee worden activiteiten bedoeld die gericht zijn op het systematisch in beeld krijgen van individuele gezondheidsproblemen op diverse levensgebieden, ziekteverschijnselen, verschijnselen van psychische stoornissen, de omgang hiermee en de reactie op de behandeling en de verpleging daarvan. Een en ander zal resulteren in het vastleggen van deze feiten in een papieren of elektronisch zorgdossier of het mondeling rapporteren daarvan, het bijhouden van een journaal en het invullen van formulieren of onderzoeksvragenlijsten.

Het observeren ofwel klinisch redeneren in de psychiatrische verpleging is gebaseerd op het bezit van voldoende kennis van het gezond functioneren, leefstijlpatronen en eventuele beperkingen daarbij alsook van psychopathologie, gezondheidsproblematiek en gevolgen daarvan voor het functioneren, de behandeling daarvan en eventuele gevolgen van de behandeling. Door de patiënt en door verschillende beroepsgroepen op het terrein van de lichamelijke of geestelijke gezondheidszorg kunnen gerichte vragen gesteld worden inzake dit observeren. Om te kunnen komen tot een goede inschatting van de hulpvraag van de patiënt en het daarop baseren van een uitvoeringsplan, het verpleegplan, is het observeren vooral ook noodzakelijk voor een keuze van effectieve voorlichting en interventies.

Begeleiden
In de geestelijke gezondheidszorg is het "doelgericht leiden" van mensen een belangrijk aspect van de behandeling. Vaak worden in overleg met de patiënt aanpassingen of gedragsveranderingen beoogd die door begeleiding van de patiënt kunnen worden gerealiseerd. Begeleiding kan ondersteunend of activerend van aard zijn en is vooral gericht op dat wat men wel kan; bij begeleiding staan de intacte of gezonde vermogens centraal. Getracht wordt de draagkracht van de patiënt te vergroten.

In de psychiatrische verpleging komt de aktiverende begeleidingsvorm veel voor. De betreffende deskundigheid is gebaseerd op inzichten van onder andere Hermann Simon "aktivere Therapie" (Gütersloh) en op de sinds 1975 ingevoerde eindtermen in de opleiding van psychiatrisch verpleegkundigen, die gebaseerd zijn op inzichten uit de andragogie. Bij activerende begeleiding gaat het om ziekteoverstijgende adaptatie en zelfmanagement. De begeleidend psychiatrisch verpleegkundige kan optreden als (tijdelijk) hechtingsfiguur.

Bij ondersteunende begeleiding gaat het om vergroten van autonomie, het benutten van sociale steun en vermaatschappelijking. De psychiatrisch verpleegkundige kan daarbij woonbegeleiding in de eigen leefsituatie thuis bieden. Begeleiding kan ook omvatten de zorgcoördinatie, advisering op het terrein van materiële zaken en procedures, begeleiding van mantelzorgers (systeembegeleiding), trajectbegeleiding of coaching.

Verplegen
In engere zin betreft verplegen "doen voor de ander". Deze activiteiten kunnen zowel de acute of intensieve verpleging betreffen, maar ook de langdurige zorg voor chronisch zieken valt hieronder. In de geestelijke gezondheidszorg moet daaraan worden toegevoegd de zogeheten "bemoeizorg", die kan slaan op ongevraagde zorgverlening en zelfs tot drang of dwangzorg leiden. Dit laatste is voor Nederland geregeld in de Wet bijzondere opnemingen in psychiatrische ziekenhuizen (Wet Bopz).

De psychiatrisch verpleegkundige zal de "draad in het leven" van de patiënt bewaken en zo nodig de regie (tijdelijk) overnemen. Alles natuurlijk binnen overeengekomen kaders (behandelingsovereenkomst). Enerzijds is het verplegen gericht op preventieve zorg, op vroegtijdige onderkenning van symptomen en op voorlichting en educatie van de patiënt inzake gezondheidsproblemen of leefstijlaanpassing. Anderzijds is verplegen gericht op de feitelijke of potentiële reacties op ziekte en therapie. Het verplegen is van ondersteunende aard bij emotionele reacties en inlevend wanneer de motivatie of het inzicht in de zin van de behandleing sterk vermindert.

Getracht wordt de draaglast voor de patiënt van de psychische stoornissen of handicap te verminderen en de draagkracht te vergroten. Dit laatste aspect werd reeds beschreven door Florence Nightingale in haar boek "Notes on Nursing, What It Is, and What It Is Not" uit 1859. Deze grondlegster van de verpleegkunde beschreef het belang de patiënt in de best mogelijke conditie te brengen zodat de natuur haar heilzame werk kan doen.

Een onderdeel van verplegen is doelgroepdiagnostiek en het toepassen van medische of psychosociale interventies van verpleegkundige aard. Dit kunnen ook zogenaamde voorbehouden handelingen of risicovolle handelingen zoals het verplegen van patiënten in isolatie betreffen. Iedere patiënt heeft een persoonlijk begeleider, ofwel eerst verantwoordelijk verpleegkundige.

Verzorgen
"Verzorgen" kent twee aspecten: de persoonlijke verzorging, ofwel de zorg voor de activiteiten van het dagelijks leven (ADL) en de huishoudelijke verzorging (HDL), ofwel de zorg van het individu om in onze maatschappij op verantwoorde wijze te wonen en deel te nemen aan de samenleving als burger. Bij verzorging gaat het in beginsel vooral om "presentie" en aandacht, maar niet moet onderschat worden hoeveel lichamelijk ongemak gepaard gaat aan psychische stoornissen of handicaps.

Diagnosticeren
Het komen tot een diagnose staat aan het begin van de behandeling en verpleging. Hiertoe wordt gebruikgemaakt van observatiegegevens, zie: observeren. Ook kunnen tests informatie geven over aspecten van de stoornissen of handicaps. Naast een medische diagnose gerubriceerd in een erkend classificatiesysteem, in deze op basis van ICD-10, kennen we ook een verpleegkundige diagnose en classificatiesysteem. Vooral in de Verenigde Staten is hiervoor uitgebreide documentatie beschikbaar (NANDA).

Therapeutisch handelen
Samen met de psychiater, de klinisch psycholoog, gezondheidszorgpsycholoog en psychotherapeut werkt de psychiatrisch verpleegkundige aan realisatie van een behandelingsovereenkomst met de patiënt. In het kader van psychiatrische verpleging worden ook therapeutische handelingen, bijvoorbeeld als co-therapeut uitgevoerd.

Opleiding
Vlaanderen
In Vlaanderen studeert men verpleegkunde gericht naar de psychiatrie op twee niveaus. Op hogeschoolniveau studeert men af als bachelor in de psychiatrische verpleegkunde. Daarnaast bestaat er een meer praktische modulair georganiseerde opleiding op het niveau van het hoger beroepsonderwijs via dewelke men afstudeert als gegradueerd verpleegkundige in de psychiatrie.

Nederland
Van de ruim 180.000 verpleegkundigen in Nederland is naar schatting 13% opgeleid in de psychiatrische verpleging. Deze bijna 24.000 Nederlandse psychiatrisch ofwel GGZ-verpleegkundigen zijn voor 1/3 in bezit van een bachelorkwalificatie (HBO-V); van deze bachelors in de ggz is anno 2014 ca. 7,5 % opgeleid tot verpleegkundig specialist ggz op masterniveau of via een studie verplegingswetenschap gekwalificeerd als scientific master (MScN). Psychiatrisch verpleegkundigen zijn binnen de beroepsgroep verpleegkundigen relatief hoog opgeleid, een groot deel op HBO-niveau en velen in bezit van een bewijs van post-HBO-scholing.

Een grote groep heeft verpleegkundig vervolgonderwijs gevolgd na de bachelorkwalificatie en verkreeg een kwalificatie in de psychiatrische verpleging van specifieke doelgroepen ofwel profileerde zich in een taakdifferentiatie. Overigens is ruim 60% van de psychiatrisch verpleegkundigen in Nederland op MBO-niveau 4 opgeleid tot vakman/vrouw in de (basis) psychiatrische verpleging (MBOV).

Niet alle psychiatrisch verpleegkundigen zijn werkzaam in de gezondheidszorg of in de psychiatrische verpleging. Een deel is werkzaam in andere branches van de gezondheidszorg, zoals de ziekenhuiszorg, de verpleeghuiszorg en ouderenzorg (psychogeriatrie), de gehandicaptenzorg en de thuiszorg. Anderen zijn werkzaam buiten de gezondheidszorg, bijvoorbeeld in het onderwijs, of werken niet meer als verpleegkundige. Daarmee resteert een aantal dat daadwerkelijk in de geestelijke gezondheidszorg werkzaam is. In de ambulante en klinische psychiatrische verpleging in Nederland zijn naar schatting in totaal 16.000 psychiatrisch verpleegkundigen werkzaam.

Doelstelling zorginstelling
Veel Nederlandse zorginstellingen kozen voor een rechtspersoonlijkheid in stichtingsvorm. Onder "doelstelling" kunnen we in de stichtingsacte de specifieke opdracht aantreffen die men zich stelt in het bieden van gezondheidszorg aan psychiatrische patiënten. Een der doelen is het bieden van "psychiatrische verpleging".

De Nederlandse zorgverzekering
Sinds de invoering van de Zorgverzekeringswet in 2006 wordt verpleging bekostigd uit twee typen zorgverzekering, de private Zorgverzekeringswet (Zvw) en de Algemene zorgverzekering (AWBZ). Gekoppeld aan DiagnoseBehandelingsCombinaties in de geestelijke gezondheidszorg (DBC-GGZ) is sprake van bekostiging van "psychiatrische verpleging" uit de Zvw. Ook in de zeven specifieke categorieën van zorgzwaartepakketten voor de GGZ in de AWBZ is bedoeld de psychiatrische verpleging in vormen als persoonlijke verzorging, aktiverende begeleiding en behandeling te financieren.

Verpleegkunde
Psychiatrie



thumb|Een kind met een maagsonde
Een sonde is een speciale katheter om vloeibare voeding toe te dienen aan mensen die niet op een normale manier kunnen eten of drinken.

 Inleiding
Een sonde kan ingebracht worden door de neus. Een sonde kan ook via de huid rechtstreeks in de maag geplaatst worden. Dit wordt een PEG-sonde genoemd. Indien de sonde rechtstreeks in de nuchtere darm zit, wordt het een PEJ-sonde genoemd.

De keuze van de sonde is afhankelijk van de te verwachten gebruiksduur, leeftijd/lichaamsbouw van de patiënt en de te gebruiken voeding en medicatie. Pvc (polyvinylchloride) is alleen geschikt voor kortdurend gebruik; door inwerking van maagzuur wordt de tip na 7 tot 10 dagen hard. PUR (polyurethaan) is soepel en vervaardigd van glad materiaal. PUR heeft een geleidingsdraad om inbrengen te vergemakkelijken. Maagsondes van pvc moeten na 10 dagen verwisseld worden om te voorkomen dat de sonde te hard wordt en het lichaam beschadigt. Sondes van polyurethaan mogen maximaal 6 weken blijven zitten.

 Soorten sondes
Verschillende vormen van sondes zijn:
 PEG-sonde: in de maag (operatief)
 Maagsonde: sonde in de maag, ingebracht via de neus.
 Sonde voor maagspoelen: charrière van 28 of 35, gebruikt bij maagspoelen in geval van medicijnintoxicatie (vooral gebruikt op SEH).
 Sonde voor maaghevelen: meestal gebruikt na operaties en bij sommige maagonderzoeken. Ook geschikt voor toedienen van sondevoeding, vooral in situaties waarbij de patiënt kan gaan braken (bijvoorbeeld bij neurologische patiënten). Deze sondes hebben een dubbel kanaal waardoor vastzuigen aan de maagwand voorkomen wordt.
 Duodenumsonde: sonde, ingebracht door de neus, in de twaalfvingerige darm. Na inbrengen controle met röntgenfoto.
 Jejunumsonde: sonde, ingebracht door de neus, in de dunne darm. Na inbrengen controle met röntgenfoto.

 Maagsonde
Een maagsonde is een dunne slang van circa 110 tot 125 cm (de juiste lengte wordt ingeschat door GWNUF) die wordt ingebracht voor het geven van sondevoeding wanneer de patiënt bijvoorbeeld neurologische problemen heeft of ondervoed is geraakt en niet meer zelf voeding tot zich kan nemen. De maagsonde wordt ingebracht door de neus. Bij de patiënt geeft dit reacties als tranende ogen, kokhalzen en misselijkheid. Het is voor de patiënt moeilijk deze reacties te beheersen. Het uiteinde van de sonde dient op de bodem van de maag te liggen.

Mogelijke complicaties bij het gebruik van een maagsonde zijn beschadiging van het slijmvlies, aspiratie (pneumonie), benauwdheid, onrust, longontsteking ten gevolge van inbrengen in de luchtpijp, maagslijmvliesbeschadiging door aanprikken met sondepunt of te krachtig opzuigen van maaginhoud(bloeding) en decubitus neuswand (in geval de maagneussonde in de neus verblijft).

 Manier van toedienen
Sondevoeding wordt meestal druppelsgewijs via een voedingspomp toegediend. Een andere manier van toedienen is het via een spuit in laten lopen van de voeding. Dit kan een paar maal per dag gebeuren en is afhankelijk van wat een patiënt kan verdragen zonder misselijk te worden. Frequentie van toedienen varieert 1 tot 10 keer per dag, mede afhankelijk van hoeveel calorieën de patiënt dient te krijgen.

 Soorten sondevoeding
 standaardsondevoeding
 eiwitverrijkte sondevoeding: bij grote wonden of veel vochtverlies
 vezelverrijkte sondevoeding: bij moeilijke stoelgang of obstipatie
 energieverrijkte sondevoeding: bij veel energieverlies of breuken
 energie en vezelverrijkte sondevoeding
 hypoallergene sondevoeding: bij overgevoeligheid voor bepaalde voedingsstoffen

Katheter
Voeding
Verpleegkunde



thumb|right|250px|ileostoma
thumb|250px|Een stomazakje aan een ileostoma.

Stomaverzorging is het zo hygiënisch mogelijk omgaan met een stoma zodat deze in optimale toestand blijft of komt, en ontstekingen en huidaandoeningen worden voorkomen. Een stoma wordt meestal door de stomapatiënt zelf verzorgd. Indien dat noodzakelijk is, wordt de stoma door een verpleegkundige, verzorgende of stomaverpleegkundige verzorgd.

 Soorten

Er worden in de geneeskunde drie soorten stoma's onderscheiden:
 Colonstoma, een stoma van het colon (dikke darm)
 Ileostoma, een stoma van het ileum (deel van de dunne darm)
 Urostoma, een stoma van de urinewegen.
 Tracheostoma, een stoma van de luchtpijp.

 Colon-, ileo- en urostoma
 Opvangsystemen
Om de uitscheidingsstoffen van het lichaam die uit de stoma komt op te vangen, zit er om elke stoma een opvangsysteem. Dit is een soort plastic zakje (meestal bruin van kleur), maar dat zakje kan op twee manieren aan het lichaam bevestigd zitten.

 Eendelig systeem
Aan het zakje van het eendelige systeem zit een speciale ronde plaklaag. In deze laag zit geen opening, hierdoor is het zakje als het ware gesloten. Daarom moet eerst met een speciale meetkaart de doorsnee van de stoma gemeten worden. Aan de hand hiervan wordt in de plaklaag met een speciaal schaartje (een schaartje dat aan het uiteinde gebogen is) een opening in plaklaag geknipt, zodat de stoma hierdoorheen past. Hierbij moet ermee rekening gehouden worden dat de opening qua doorsnede circa 1 mm groter is dan de stoma. Dit is noodzakelijk om te voorkomen dat de plaklaag de bloedtoevoer naar de stoma afknelt. In het ergste geval zou hierdoor necrose kunnen ontstaan.

 Tweedelig systeem
Dit zakje heeft ook een plaklaag, maar die zit niet van tevoren aan de stomazak vast. Deze plaklaag wordt eerst op de huid bevestigd zonder het zakje eraan. In deze plaklaag zit een groot gat. Het gat in de plaklaag wordt opengehouden door een plastic ring. Aan het stomazakje zit ook een plastic ring. De ring van het stomazakje en de plaklaag passen precies op elkaar, waardoor het zakje er als het ware aan vastgeklikt wordt.

 Opvangmateriaal
Er bestaan twee soorten stomazakjes voor colon-, ileo- en urostoma's:
 Open systeem; het stomazakje heeft een mogelijkheid tot openen onder in het zakje, waardoor bij het legen het stomazakje er niet af gehaald hoeft te worden en hergebruikt kan worden. Het nadeel is dat er na het legen ontlasting in het stomazakje achterblijft.
 Gesloten systeem; dit systeem heeft geen mogelijkheid tot openen. Het stomazakje moet zeer regelmatig vervangen worden. Het stomazakje kan in principe niet hergebruikt worden. Sommige stomapatiënten willen de zakjes wel hergebruiken en spoelen ze uit. Het risico hierbij is dat door onvoldoende hygiënisch werken er een ontsteking van de stoma zou kunnen ontstaan.

 Tracheacanule
Een tracheastoma bestaat uit drie gedeeltes: een buitencanule, binnencanule en een voerder. De twee laatste kunnen tijdens de verzorging losgemaakt en schoongemaakt worden. De buitencanule mag niet verwijderd worden. Deze houdt namelijk de tracheastoma open. Als deze verwijderd wordt, schiet de stoma dicht en kan de patiént niet meer ademhalen. Ervaren hulpverleners kunnen meestal het terug inbrengen van en buitencanule anders dient zo snel mogelijk professionele hulp ingeschakeld te worden.

 Verzorging
 Colon-, ileo- en urostoma
Bij de verzorging van de stoma dient rekening gehouden te worden met een aantal punten:
 indien het stomazakje verwijderd is en de stoma in direct contact met de buitenlucht staat, is het verstandig een nat verbandgaas op de stoma te leggen. Hierdoor beschermt men de stoma en wordt tegengegaan dat uitwerpselen uit de opening komen
 uitwerpselen mogen niet in contact komen met de huid om de stoma heen
 in de plaklaag mogen geen vouwen zitten omdat dit huidirritatie of lekkage kan veroorzaken
 zo nodig kunnen reukfilters aan of in het zakje aangebracht worden
 de huid rond de stoma wordt met lauwwarm water gewassen. Door van de stoma af te wassen kan worden voorkomen dat er vuil in komt.

 Tracheostoma
Onderscheid moet gemaakt worden in 'tracheostoma' en een 'tracheotomie'.
Bij een tracheostoma is operatief de anatomie in de hals ingrijpend veranderd ('totale laryngectomie') en is de luchtpijp eindstandig eindigend in de hals gehecht. Het betreft hier een irreversibel (tracheo-)stoma. De vorm van dit stoma is meestal niet afhankelijk van de aanwezigheid van een canule. Er kunnen wel andere redenen zijn om een canule in het tracheostoma te gebruiken. Een tracheostoma kan krimpen en daarom krijgen meeste mensen met een tracheostoma het advies om met voorgeschreven regelmaat een enkelwandige canule te dragen. Het dragen van een filter voor het tracheostoma wordt aangeraden. Filters zijn in alle vormen en maten te bestellen bij de farmaceutische industrie.
Bij een tracheotomie is de aanwezigheid van een canule van groot belang om de vorm en functie van de opening naar de luchtpijp in stand te houden. De canule in een tracheotomie is daarom ook altijd dubbelwandig samengesteld waarbij de binnencanule verwijderd kan worden voor schoonmaak en de buitencanule altijd op z'n plaats moet blijven zitten (tenzij de verzorgende of patiënt zelf toestemming en instructies heeft gekregen van de arts over het verwijderen en terugplaatsen ervan).Zeer regelmatig moet gecontroleerd worden of de fixatie van de buitencanule (met een bandje om de hals of middels hechtingen door de huid) absoluut zeker is. De binnencanule moet met een voorgeschreven regelmaat schoongemaakt worden om blokkering van de binnencanule met slijm te voorkomen. Regelmatig sprayen in de canule met fysiologisch zout 0,9% wordt geadviseerd als slijm, wat opgehoest moet worden, taai is en moeite kost om uit de canule te hoesten. Het dragen van een filter op de canule is raadzaam.

 Observeren
Tijdens de verzorging zijn de volgende observatiepunten van belang:
 lekkage
 kleur van de stoma (necrose of eventuele ontstekingen)
 bloedingen
 juiste situering van de stoma; komt er misschien een deel van de darm naar buiten?
 zwelling van de stoma
 vulling van het zakje
 uitwerpselen worden geobserveerd op geur, kleur en hoeveelheid
 huidirritatie.

Geneeskundige behandeling
Verpleegkunde



thumb|Een gewone aardhommel met een transponder
Telemetrie is het op afstand meten van bepaalde parameters (bijvoorbeeld temperatuur, luchtvochtigheid, hartritme) om die vervolgens via (vaak draadloze) telecommunicatie te versturen naar een andere locatie. Het woord is afgeleid van het Griekse tele (afstand) en metron (meten) en betekent dus: meten op afstand.

 Toepassingen
Een voorbeeld van gebruik van telemetrie is het ziekenhuis. Wanneer een patiënt opgenomen wordt, worden er elektroden en sensoren opgeplakt. Die elektroden worden dan verbonden met een klein toestelletje dat bij de patiënt blijft. Op een centrale plaats van de ziekenhuisdienst waar de patiënt is opgenomen, bijvoorbeeld in de dokterskamer of de verpleegwacht, worden de gegevens dan door een computer ingelezen. Er wordt contact gemaakt tussen het toestelletje bij de patiënt en een pc, waardoor dan op het computerscherm de gevraagde grafieken te zien zijn van de patiënt die gevolgd moet worden. Er kan zo op 1 centrale plaats een overzicht gemaakt worden van (een deeltje van) de toestand van alle kritieke patiënten op die dienst. Op die manier kan snel een goed overzicht van de parameters, een betere opvolging en snellere mogelijkheid tot ingrijpen bij problemen verkregen worden.

Watermanagement
Een ander voorbeeld is het watermanagement wat in Nederland wordt uitgevoerd door de gemeenten, waterschappen en Rijkswaterstaat. Waterschappen meten continu de waterhoogtes en de regenval verspreid over een bepaald gebied. Op basis van deze meetgegevens van sensoren, die in een netwerk zitten wat zich uitstrekt over vele vierkante kilometers, worden de gemalen, stuwen, hevels en inlaatwerken (automatisch)aangestuurd om zo te zorgen dat de polders niet overstromen of verdrogen. Rijkswaterstaat laat de waterhoogtes en stroomsnelheden meten van de grote rivieren in Europa die water naar Nederland aanvoeren. Op basis van deze gegevens wordt ingeschat wat de kans op wateroverlast is en of er maatregelen moeten worden genomen. Gemeenten zijn op watermanagementgebied verantwoordelijk voor onder andere afvalwater- en rioolbeheer. Denk hierbij aan aansturen van pompen en gemalen en onderhoud aan het rioolstelsel met als doel het voorkomen van wateroverlast voor burgers.

Computersystemen
Nog een voorbeeld is Microsoft Windows 10.Telemetrie Windows op autoriteitpersoonsgegevens.nl Deze verzamelt gegevens over het gebruik van het besturingssysteem en de aangesloten apparaten en applicaties. Het gaat hierbij niet alleen om de hardware die aangesloten is en hoe vaak en hoe lang iemand alle applicaties gebruikt, maar óók om het surfgedrag van deze persoon via de browser Edge en zelfs om de inhoud van handgeschreven teksten (met elektronische pen). Microsoft gebruikt al deze gegevens voor verschillende doelen:
 fouten oplossen,
 apparaten up-to-date en veilig houden,
 producten en diensten van Microsoft verbeteren,
 gepersonaliseerde advertenties tonen voor Microsoftproducten (inclusief alle apps die Microsoft aanbiedt via de Windows Store) en
 met het Reclame ID gepersonaliseerde advertenties laten tonen in apps van derden.

 Zie ook
 Short Range Device

Elektronica
Automatisering
Verpleegkunde



thumb|Venapunctie
VenapunctiePinkhof, H. (1923). Vertalend en verklarend woordenboek van uitheemsche geneeskundige termen. Haarlem: De Erven F. Bohn. of venepunctieSchuurmans Stekhoven, W. (1932). Nolst Trénité’s nieuw verpleegsters zakwoordenboekje (9de druk). Amsterdam: J.M. Meulenhoff. is het aanprikken (punctie) van een ader (vena) met een holle naald. Voor het afnemen van bloed worden meestal  buizen gebruikt met een nauwkeurig vastgesteld vacuüm. Zo kan een vaste hoeveelheid bloed worden opgezogen. Aan de buizen kunnen anticoagulantia zijn toegevoegd, stoffen die voorkomen dat het bloed stolt. Bloedonderzoek vindt vervolgens plaats in het laboratorium. Hier worden uit de met bloed gevulde buizen bloedcellen geïsoleerd, of plasma indien gewenst. Er zijn ook buizen die geen toevoegingen hebben, zodat het bloed stolt. Hieruit wordt serum geïsoleerd.

De meeste venapuncties vinden plaats in de elleboogplooi. Ook kan er bloed worden afgenomen uit de aderen van de onderarm, de voet of het hoofd. Het is gebruikelijk dat men de punctieplaats desinfecteert met een mix van 0,5% Chloorhexidine en  70% ethanol. Om de bovenarm wordt een stuwband aangetrokken, waardoor de aders zichtbaar opzwellen. Door de patiënt een vuist te laten maken of op de aderen te tikken met gestrekte vingers worden deze vaak nog beter zichtbaar. Strikt genomen wordt er bij voorkeur juist geen vuist gemaakt omdat hierdoor de testuitslagen kunnen worden beïnvloedA cause of erroneous potassium levels
SL Skinner - The Lancet, 1961. Vervolgens wordt de holle naald door de huid en de vaatwand heen gestoken. Aan het andere eind van de naald wordt de buis geplaatst, die zich vult met bloed. Zodra het bloed in de buis loopt wordt de stuwband losgemaakt. Wanneer de buis vol is kan een volgende buis worden gevuld. De buizen moeten volledig worden gevuld met bloed, anders kunnen de uitslagen foutief worden beïnvloed. De venapunctie wordt beëindigd door het terugtrekken van de naald en het met een steriel gaasje afdekken van de punctiewond. Na de venapunctie is het bijzonder belangrijk dat de buizen goed worden geschud. Dit om het bloed te mengen met de eventuele anticoagulantia in de buis.

Het is belangrijk om de procedure van bloedafname verregaand te standaardiseren. Immers, men wil de testuitslagen kunnen vergelijken met vorige uitslagen en met de referentiewaarden van de gezonde bevolking. Er zijn veel omstandigheden die de uitslagen kunnen beïnvloeden, waaronder:
 nuchter prikken of na een maaltijd (glucose, triglyceriden, ijzer, totaal eiwit)
 tijdstip van de dag, in verband met dagritme
 tijdsduur die na het afnemen verstrijkt tot de analyse (kalium, bloedplaatjes)
 stuwing (kalium)
 houding; liggend of zittend

 Zie ook
 Bloedonderzoek
 Bloedafname

 Externe links
 Instructie venapunctie
 Folder over bloedonderzoek

Geneeskundig onderzoek
Verpleegkunde



Een verpleegkundig specialist (VS) is een zorgverlener die binnen de strikte kaders van het eigen welomschreven vakgebied zelfstandig zorg verleent. De verpleegkundig specialist is de opvolger van de eerdere functie nurse practitioner zoals die tussen 1999 en 2009 ingezet werd.

 Taken
De verpleegkundig specialist (VS) mag in Nederland binnen de strikte kaders van het eigen specialisme zelfstandig behandelingen indiceren, verrichten en delegeren zolang deze zorg:
 laagcomplex is
 weinig risicovol is
 routinematig is
 strikt geprotocolleerd is aan de hand van landelijk geldende richtlijnen, standaarden en daarvan afgeleide protocollen.
Taken van een VS zijn divers, zoals spreekuur houden, recepten uitschrijven, behandelplannen opstellen, onderzoek aanvragen en patiëntenzorg coördineren. Daarnaast is een VS geautoriseerd om laagcomplexe behandelingen met een laag risico uit te voeren, zoals eenvoudige ingrepen, endoscopieën, zenuwblokkades en het plaatsen van een centraal veneuze katheter (CVC). In Nederland zijn VS-ers werkzaam in huisartsenpraktijken, het ziekenhuizen, op ambulances, in de geestelijke gezondheidszorg (GGZ) en in de jeugdgezondheidszorg.
De zorg die een VS-er verleent valt strikt binnen het kader van de afdeling waar de VS-er werkzaam is. Zo zal een VS-er heelkunde nazorg na operaties verlenen en mogelijk kleine ingrepen verrichten en doet een VS-er cardiologie nazorg na bijvoorbeeld dotterprocedures, verricht cardioversies en doet geprotocolleerde poliklinische zorg zoals een hartfalenpoli.

In Nederland zijn de VS-ers sinds 2009 opgenomen in het BIG-register en vallen dus onder het medisch tuchtrecht. Een VS-er heeft de opleiding tot master in advanced nursing practice afgerond en zich vervolgens laten registreren als verpleegkundig specialist. Een VS-er mag de titel 'MSc' voeren. Minister Bruins voor Medische Zorg heeft op 9 juli 2018 besloten tot de Regeling zelfstandige bevoegdheid verpleegkundig specialisten, welke op 18 juli in de Staatscourant is gepubliceerd. Deze Regeling is ingegaan op 1 september 2018.

Er zijn vijf specialismen geregistreerd:
 verpleegkundig specialist acute zorg,
 verpleegkundig specialist intensieve zorg,
 verpleegkundig specialist chronische zorg,
 verpleegkundig specialist preventieve zorg en
 verpleegkundig specialist geestelijke gezondheidszorg.

Verpleegkunde



Een verpleegkundige en verzorgende adviesraad (VAR) is een adviesorgaan in een instelling voor gezondheidszorg gericht op de kwaliteit van de verpleegkundige zorgverlening. Een VAR richt zich op onderwerpen die een directe rol spelen binnen de verpleegkundige beroepspraktijk. Mogelijke onderwerpen hebben bijvoorbeeld betrekking op patiëntveiligheid, verpleegtechnische handelingen, wetgeving en ethiek. Andere gebruikte termen voor VAR: verpleegkundig convent, stafconvent of zorg adviesraad.

Organisatorisch valt de VAR te vergelijken met een ondernemingsraad, met dit verschil dat een VAR zich uitsluitend richt op de verpleegkundige of verzorgende beroepsinhoud. Een instelling is niet verplicht tot het hebben van een VAR. Ook zijn de adviezen gegeven door een VAR niet bindend. Een VAR adviseert gevraagd of ongevraagd de raad van bestuur (of directie, management) en kan op deze manier invloed uitoefenen op het zorgbeleid van de instelling. Landelijk worden VAR's in Nederland gecoördineerd door V&VN. Nederland kent ruim tweehonderd VAR's in diverse instellingen binnen de gezondheidszorg (2007).

Nederlandse adviesraad
Verpleegkunde
Zorg in Nederland



Verpleegkundigen & Verzorgenden Nederland (V&VN) is de beroepsvereniging voor verpleegkundigen en verzorgenden in Nederland. De activiteiten van V&VN zijn er op gericht haar doelgroepen in staat te stellen hun beroep op het hoogste kwaliteitsniveau en met passie professioneel uit te oefenen.https://www.venvn.nl/Portals/1/Nieuws/2014%20Documenten/20141216%20Strategisch%20Plan.pdf

 Ontstaansgeschiedenis
V&VN bestaat sinds 1 augustus 2006. De vereniging is ontstaan uit een fusie tussen koepelorganisatie AVVV (Algemene Vereniging Verpleegkundigen en Verzorgenden) en vijftien van haar lidorganisaties. In december 2006 kwamen daar door een tweede fusie nog eens zeventien beroepsverenigingen bij. Sinds de fusie sluiten zich om de paar maanden beroepsverenigingen aan. Daarnaast kent de vereniging een substantiële autonome ledengroei (80.000 leden in maart 2017). Eind 2010 vond een volgende fusie plaats: nl. met LEVV (Landelijk Expertisecentrum Verpleging & Verzorging) en Sting (beroepsvereniging voor verzorgenden).

 Activiteiten
V&VN voert activiteiten uit die betrekking hebben op de inrichting van het beroep en de opleiding tot het beroep. Daarnaast is V&VN actief in projecten om de kwaliteit van zorg te verbeteren en te borgen. Ook stimuleert en ondersteunt V&VN de oprichting van Verpleegkundige en Verzorgende adviesraden bij zorginstellingen in Nederland. Bij het uitvoeren van deze activiteiten werkt V&VN samen met het Ministerie van Volksgezondheid, Welzijn en Sport, brancheorganisaties en andere beroepsorganisaties binnen de Nederlandse gezondheidszorg.

V&VN is tevens belast met de uitvoering van diverse registers: het (publieke) register voor de verpleegkundig specialist en het Kwaliteitsregister V&V. Dit laatste register biedt verpleegkundigen en verzorgenden de mogelijkheid hun deskundigheidsbevordering te registreren (en aan te tonen).

 Organisatie
De vereniging kent een bestuur van negen personen. Het bestuur van de vereniging wordt geadviseerd door een aantal commissies. De leden oefenen binnen V&VN invloed uit via de Ledenraad. Ook houden de leden via de Ledenraad in de gaten of de vereniging goed wordt bestuurd. Het bureau van V&VN ondersteunt de vereniging bij het realiseren van de doelstellingen.

Een belangrijk onderdeel van de vereniging zijn de afdelingen en platforms. Deze vertegenwoordigen de vele differentiaties binnen het beroep. V&VN kent de volgende afdelingen en platforms:

V&VN Ambulancezorg
V&VN Antroposofische Zorg
V&VN Arboverpleegkundigen
V&VN Complementaire Zorg
V&VN Consultatieve Psychiatrie
V&VN Continentie Verpleegkundigen & Verzorgenden
V&VN Dermatologie
V&VN Diabetes
V&VN Dialyse & Nefrologie
V&VN Geriatrie & Gerontologie
V&VN GGZ Verpleegkunde
V&VN IC
V&VN Justitieel Verpleegkundigen
V&VN Kinderverpleegkunde
V&VN Longverpleegkundigen
V&VN Maag Darm Lever
V&VN Medium Care Verpleegkundigen
V&VN Militaire Verpleegkunde en Verzorging
V&VN Neuro & Revalidatie
V&VN Oncologie
V&VN Opleiders
V&VN Palliatieve Verpleegkunde
V&VN Pijnverpleegkundigen
V&VN Praktijkverpleegkundigen & Praktijkondersteuners
V&VN Research Professionals
V&VN Reumatologie
V&VN Sociaal Psychiatrisch Verpleegkundigen
V&VN Stomaverpleegkundigen
V&VN Studenten & starters
V&VN Transferverpleegkundigen
V&VN Urologie Verpleegkundigen
V&VN Verpleegkundig Consulenten HIV
V&VN Verpleegkundigen Maatschappij & Gezondheid
V&VN Verpleegkundige Zorg- en Informatietechnologie
V&VN Verpleegkundig Specialist.
V&VN Verstandelijk GehandicaptenZorg
V&VN Verzorgenden
V&VN Voortplanting, Obstetrie en Gynaecologie
V&VN Wetenschap in Praktijk
V&VN Wondconsulenten

 Zie ook
 Geschiedenis van de verpleegkunde
 Verpleegkunde
 Verpleegkundige

 Externe link
 Officiële website

Nederlandse beroepsorganisatie
Koepelorganisatie
Gezondheidszorg in Nederland
Verpleegkunde



thumb|right|175px|Verpleegkundige in het ziekenhuis.
Verpleeguniform is de benaming van de werkkleding dat verpleegkundigen of verzorgenden in een ziekenhuis, verpleeghuis of andere instelling voor gezondheidszorg dragen.

Geschiedenis
Het verpleeguniform bestaat al vrij lang. De eerste uniformen waren afgeleid van de nonnenkledij. Deze kleding was gemaakt van dikke stoffen, bestond uit meerdere lagen en was niet comfortabel in het dragen. In de jaren zeventig, '80 en '90 van de 20e eeuw onderging het uniform drastische veranderingen. De gebruikte stof werd steeds dunner, de verschillende lagen verdwenen en uiteindelijk werd het vervangen door 'scrubs', bestaande uit een broek en een jasje (ook wel geassocieerd met een pyjama). Dames droegen tot de jaren zeventig vaak een kapje.

Doel
Het oorspronkelijke doel van het uniform was hygiëne. Zodat de patiënt als de verpleegkundige worden beschermd tegen infecties en / of besmetting. Tegenwoordig is deze gedachte achterhaald dat een uniform zou beschermen tegen ziekten.

Een ander (bijkomend) doel van het uniform is de herkenning van medisch personeel door patiënten en bezoekers. Vooral dit argument komt ter sprake als er wordt gediscussieerd over de uniformen versus "scrubs".

 Richtlijnen
Hoewel het beleid ten aanzien van het uniform per instelling kan verschillen zijn er vaak landelijke richtlijnen. Zo dient het uniform eigen kleding (indien gedragen) te bedekken en moet het uniform dagelijks en bij zichtbare vervuiling worden vervangen. Vaak wordt het uniform door de instelling verstrekt en onderhouden/gewassen.

Onderdelen van het verpleeguniform
De meeste verpleeguniformen verschillen van elkaar. Dit komt doordat iedere instelling een eigen kleur, stof en model kiest. Ook (inter)nationaal bestaat er geen "uniforme" werkkleding voor verpleegkundigen. Ieder land heeft zijn eigen stijl. Aan de meeste uniformen kan men aflezen welke functie de drager heeft.

 Kledingvoorschriften
 Jurk met korte mouwen (niet gangbaar meer)
 Broek en jasje met korte mouwen (gesloten gedragen)
 Schoenen, sandalen of (kunststof) klompen
 Vest met lange mouwen: bij niet patiëntgebonden activiteiten
 Identificatie badge of speld met naam, functie en naam instelling/afdeling/sector
 Hoofddoek (bijvoorbeeld bij moslima's)
 Sluier of een kapje (niet gangbaar meer)

Aanvullende kledingvoorschriften
Ziekenhuizen of instellingen hebben vaak ook nog aanvullende kleding voorschriften.
 Geen sieraden (ringen, polshorloges, armbanden, nagelpiercings, grote oorbellen).
 Nagels kortgeknipt en schoon, geen nagellak
 Lang haar wordt opgestoken of bijeengebonden gedragen
 Baard en of snor kortgeknipt
 Alleen wegwerpbare zakdoeken worden gebruikt
 Eventueel aanvullende werkmaterialen: schaar, kocher, schrijfmateriaal, klokje of zandloper cq "polsteller"

Wegwerpkledingvoorschriften
Bij sommige beroepen wordt er gewerkt met gevaarlijke stoffen (bijvoorbeeld cytostatica), hierbij is ook het kledingvoorschrift op aangepast.
 Vocht ondoorlaatbaar schort met lange mouwen, altijd gesloten
 Steriele handschoenen bij operaties of in omgang met steriele materialen
 Niet steriele handschoenen bij wondverzorging of bloedafname
 Beschermende bril of spatscherm
 Chirurgische mondneusmasker: bij chirurgische ingrepen of isolatieverpleging
 Filter mondneusmasker: bij aerogene isolatieverpleging van patiënten met TBC

Stereotiep uniform
Het stereotiepe beeld van de verpleegkundige - in dit verband aangeduid als "zuster" - wordt uitgebeeld door de "verpleegstersjurk". Doorgaans een kort wit jurkje, kapje met rood kruis erop, haren los gedragen. Vaak gebruikt in de media (zoals in de film Ja zuster, nee zuster) en op beterschapskaarten.

Hiermee samenhangt het stereotiepe beeld van de "hoofdzuster": nors/streng kijkende oudere vrouw in smetteloos witte jurk, kousen, opgestoken (grijs) haar, (lees)brilletje. Zie film "One Flew Over the Cuckoo's Nest"

Zie ook
 Uniform

Externe links
 Werkgroep Infectiepreventie
 Nurse uniforms past and present
 A revision of Nurse uniforms past and present
 Florence Nightingale Instituut (voorheen Nationaal Museum Verpleging en Verzorging)

Uniform
Verpleegkunde



Wisselligging is het regelmatig (om de 2-4 uur) veranderen van de lichaamshouding van een ernstig zieke patiënt of iemand die geen druk kan voelen met als doel het voorkomen van decubitus (doorligwonden). Wisselligging kan door een patiënt zelfstandig worden toegepast, maar meestal is hierbij hulp nodig van derden (professionele hulpverlener, mantelzorger). Wisselligging is van oudsher de meest onbetwiste behandeling om (het erger worden van) decubitus te voorkomen. In gezondheidszorginstellingen wordt vaak met een wisselligginsschema gewerkt, waarbij de patiënt 2-4 uur, afhankelijk van de drukverlagende kwaliteit van het matras, op de rug, zij, rug, andere zij ligt. Afhankelijk van de toestand van de patiënt kan ook buikligging worden toegepast, maar dit is afhankelijk van ziekte-ernst en het bewustzijn van de patiënt. Onder omstandigheden met weinig toezicht is het aan te raden om buikligging uitsluitend toe te passen als de patiënt in staat is om zelfstandig terug te draaien.

Verpleegkunde



Bij wondverzorging wordt geprobeerd een optimale toestand te verkrijgen, waardoor een wond zo snel mogelijk geneest. Wonden beginnen altijd als een acute wond. De meeste genezen vanzelf, maar er kunnen factoren zijn die de genezing belemmeren. Daardoor kunnen wonden chronisch worden.

 Behandeling acute verwondingen
 Stelpen van bloeding (afdrukken, eventueel manueel dichtschroeien of hechten)
 Verwijderen van lichaamsvreemd materiaal (met een pincet of spoelen met water)
 Dood weefsel verwijderen (want dat vormt een voedingsbodem voor bacteriën)
 Bij schone steek-, snij- of scheurletsels kunnen soms wondranden aan elkaar gehecht worden. Doel is om het wondoppervlak te verkleinen (snellere genezing), en een netter of kleiner litteken te verkrijgen.

 Belemmerende factoren in wondgenezing
Sommige wonden blijken moeilijk dicht te gaan of weinig genezingstendens te vertonen. Dit kan komen door:
 Een slechte aan- of afvoer van bloed en voedingsstoffen
 arteriële insufficiëntie
 hypertensie
 atherosclerose
 veneuze insufficiëntie
 lymfoedeem
 Door slechte voedingstoestand van de patiënt
 Door diabetes mellitus
 Door een ontstekingsproces ter plaatse
 Steriel: bijvoorbeeld vasculitis of pyoderma gangraenosum.
 Niet-steriel: infectie met bacteriën of andere micro-organismen.
 Een enkele keer blijkt een niet genezende wond veroorzaakt door huidkanker.
Om chronische wonden te laten genezen moeten al deze factoren in het oog gehouden worden. Bij beenwonden zal bijna altijd ambulante compressietherapie (zwachtelen) uitgevoerd worden.

 Wondbeleid bij chronische wonden
Het streven is naar een rode (gezond granulatieweefsel) wondbodem met de juiste vochtigheidsgraad (niet te droog en niet te nat) .

 Necrose verwijderen
Een zwarte of gele wondbodem wijst op de aanwezigheid van dood weefsel. Dit zou verwijderd moeten worden.
Dit kan mechanisch (curette of met pincet en mes). Ook door het wondverband goed te kiezen kan het verdwijnen van dood weefsel bespoedigd worden, mn alginaten zijn aangewezen (zie onder: typen wondverband). Wondbeslag oplossende enzymen (collagenase) blijken geen nut te hebben. Recent worden ook maden (dus de larven van insecten) ingezet om necrose te verwijderen (madentherapie).

 Infectie
Toenemende pijn, afwijkende geur, geel of groen beslag, pus in de wond of ontstekingsverschijnselen (roodheid, zwelling, warmte, pijn) kunnen wijzen op een infectie. Tevens treedt er functieverlies op van het aangetaste gebied.
Dit kan tegengegaan worden door
 lokale antiseptica (bijvoorbeeld medicinale honing(zalf), povidonjoodgazen, eusol-compressen). Wel steeds reinigen voor het gebruik van antiseptica zodat het aantal micro-organismen afnemen en organisch materiaal verwijderd wordt. Reinigen kan met fysiologische oplossing, een wondreiniger of stromend water. De werking van antiseptica kan verhinderd worden door organisch materiaal.
 lokale antibiotica: fusidinezuur, tetracyclinezalf, mupirocinezalf, zilversulfadiazinezalf
Risico op resistentie, allergie.
 systemische antibiotica: per oraal, via inspuiting of IV verdient de voorkeur op lokale behandeling.

 Juiste vochtigheid
Zorgen voor een optimale vochtigheid voor wondgenezing (niet te nat of te droog). Ook hier kan de keuze van het type wondverband helpen. Een schuimverband absorbeert meer en zorgt voor een drogere wond. Een (tevoren bevochtigd) hydrofiber zorgt voor een meer vochtig milieu.

 Pijn
Pijn kan veroorzaakt worden door de wond zelf of door een bijkomende infectie. Er zijn wondverbanden die pijnstilling (bv. ibuprofen) afgeven aan de wond.

 Zwachtelen
Een van de redenen waarom wonden aan de benen slechter genezen, is de verhoogde veneuze druk aan de benen. Zwachtelen (ambulante compressietherapie) van de benen heeft vrijwel altijd een bevorderend effect op de wondgenezing. Dit dient te gebeuren met een korte rekwindel. Gebruik twee windels, eentje aanzetten naar rechts, de volgende aanzetten naar links.

 Typen wondverband
Van sommige wondverbanden wordt geclaimd dat ze invloed te hebben op het wondmilieu. In hoeverre de wondgenezing hierdoor ook daadwerkelijk versneld wordt is vaak niet onderzocht.
 Alginaten bevatten zeewier en zouden gunstig zijn in een wond met veel wondbeslag.
 Zilververbanden bevatten colloïdaal zilver, wat bacteriegroei zou remmen, dus gunstig in een geïnfecteerde wond.
 Hydrofiber en schuimverbanden zijn meer absorberende verbanden, dus voor wonden die veel vocht produceren. Sommige bevatten ook nog koolstof, om ook geur te absorberen.
 Gazen zorgen dat het wondverband niet te veel aan de wondbodem verkleeft. Hier zijn
 Vet gaas
 Antibacteriële gazen: fusidinezuur of povidonjood
 Siliconen gaas: verkleeft nog minder aan de wondbodem

 Speciale behandelingen
Bij moeilijk genezende wonden kunnen speciale behandelingen worden toegepast:
 Chirurgische sluiting: meestal wordt dan een transplantatie van huid verricht. Hierbij wordt een stuk huid van elders in de wond wordt gelegd. Dit kan de volledige dikte huid zijn (vrij huidtransplantaat, VHT) of een 'split-skin graft' (soort afgeschaafde plak).
 Hyperbare zuurstoftherapie: de patiënt komt in een ruimte waar via een compressor overdruk in wordt gecreëerd, daarbij krijgt hij 100 % zuurstof in zeer grote hoeveelheid. Dit moet hij inademen. Vooral bij diabetische wonden en wonden door bestraling zijn de resultaten met hyperbare zuurstoftherapie bijzonder gunstig
 Negatieve-druktherapie: een systeem waarbij door een pomp voortdurend lucht en vocht wordt weggezogen uit de wond.

 Externe link
Richtlijn Wondzorg 2013

Dermatologie
Geneeskundige behandeling
Verpleegkunde



Zelfzorg is een term uit de verpleegkunde die de mate aangeeft waarin een patiënt (of zorgvrager) voor zichzelf kan zorgen. Zelfzorg wordt wel omschreven als "alle zorg die een persoon besteedt aan het opheffen van eigen noden en het voldoen aan eigen behoeften". Er is sprake van een zelfzorgtekort als er bijvoorbeeld bij de algemene dagelijkse levensverrichtingen zoals wassen, aankleden of eten hulp nodig is van een mantelzorger, een thuishulp, een verpleegkundige of een ziekenverzorgende.

Een verpleegkundige of verzorgende dient in staat te zijn vast te stellen welke hulp iemand nodig heeft. Hierbij wordt gekeken naar: wat kan de patiënt zelf, welke kennis bezit de patiënt en wat wil de patiënt zelf doen?Visies op verplegen en verzorgen, Bureau voor Toegepaste Sociale Gerontologie. Geraadpleegd 24 augustus 2013 De af te spreken ondersteuning zal erop gericht zijn om de zelfzorgtekorten zo veel mogelijk op te heffen, zodat de patiënt weer op een voor hem aanvaardbaar niveau kan functioneren. Dit kan door de zorg tijdelijk over te nemen, of door voorlichting en training aan te bieden zodat de patiënt de tekorten zelf kan compenseren. Mensen met chronische aandoeningen kampen vaak met zelfzorgtekorten van blijvende aard. Zij hebben dan langdurend hulp nodig bij de zelfzorg.

 Medicijnen
De farmaceutische industrie geeft met de term zelfzorgmedicijn aan welke producten zonder voorschrift van een geneeskundige bij drogist of supermarkt kunnen worden gekocht.

Verpleegkunde
Zorg



Zwachtelen is het behandelen van oedeem met een drukverband. Het wordt vooral toegepast aan de benen, en soms ook aan armen. Door het verband wordt terugstromen van vocht door slecht werkend veneuze kleppen verminderd, zodat het vocht uit het weefsel gedreven wordt, de lymfe- en veneuze vaten in. Gewoonlijk wordt gezwachteld met een rustdruk aan de enkel van ongeveer 40 mmHg. Bij mensen die hun benen kunnen bewegen wordt gebruik gemaakt van korte-rekzwachtels. Men spreekt dan ook wel van 'ambulante compressietherapie'(ACT). Korte-rekzwachtels hebben een relatief hoge werkdruk en lagere rustdruk: bij het aanspannen van de spieren zal de druk extra stijgen. Daarom zijn korte rek zwachtels aan de onderbenen vooral effectief als het gecombineerd wordt met lopen. Bij geheel immobiele mensen kan er gebruik worden gemaakt van lange-rekzwachtels. Deze hebben een relatief hoge rustdruk. Als het vocht weggezwachteld is kunnen therapeutische elastische kousen aangemeten worden.

 Indicaties
Redenen om te zwachtelen:
 Tegengaan van oedeem (of het nu ontstaat door veneuze insufficiëntie, hartfalen, wondroos of immobiliteit)
 Tegengaan van lymfoedeem (bijvoorbeeld aan een arm na een lymfeklierdissectie bij borstkanker)
 Voorkomen van posttrombotisch syndroom bij diepveneuze trombose.
 Behandeling van ulcus cruris: vrijwel elke beenwond geneest sneller als er compressie gegeven wordt.
 Als onderdeel van sclerocompressietherapie van spataderen.
 Als onderdeel van de behandeling van wondroos (erysipelas).

Er kunnen redenen zijn om geen zwachtels te gebruiken:
 een huidaandoening of wond die vaker dan 3x/week verzorging vraagt.
 een arteriële bloeddruk aan de enkel <60 mmHg, zoals bij etalagebenen.
 een te lage enkel-armindex

 Typen zwachtels
Er zijn verschillende typen zwachtels, en verschillende technieken om deze aan te brengen.
 Lange-rekzwachtels hebben veel lengterek. Deze oefenen ook druk uit als de spieren ontspannen zijn.
 Korte-rekzwachtels worden het meest gebruikt. Deze vertonen relatief weinig lengterek, ze werken dus vooral als een patiënt rondloopt (en niet te veel zit).
 Inelastische zwachtels: katoen, zinklijm, gips. Katoen geeft makkelijk afsnoeringen, maar de andere vormen zijn erg veilig aan te brengen, ook als de bloedtoevoer slecht is. Voordeel is dat het ledemaat goed beschermd is tegen verwondingen en krabben.
 Zelfklevende zwachtels kleven op andere lagen, maar niet op de huid. Voordeel is dat het verband minder snel afzakt en dus langer blijft zitten, ook bij ongunstige vorm van het been. Nadeel is dat het moeilijker is aan te brengen, en makkelijk te strak kan worden aangebracht.
 In Groot-Brittannië worden veel four-layered bandages gebruikt, wat een combinatie is van korte- en lange-rekzwachtels, meestal als een pakket verkocht.

 Techniek
In Nederland zijn voor zwachtelen van de benen richtlijnen opgesteld. Hierin wordt bijvoorbeeld het belang benadrukt van goed polsteren: het met watten opvullen van holtes (bijvoorbeeld achter de enkel) en afronden van uitstekende botpunten (zoals het scheenbeen). Zo wordt de druk van de zwachtels regelmatig verdeeld, want anders zou in de holtes geen druk uitgeoefend worden, terwijl op de uitstekende punten te veel druk komt. Bij de plekken waar geen druk op wordt uitgeoefend door de zwachtels kan vensteroedeem ontstaan.

Een veel voorkomende fout bij polsteren is, dat men de druk wil verzachten in plaats van evenredig verdelen. Men legt dan bijvoorbeeld een laag watten over het scheenbeen of de enkels, als bescherming voor de huid en om de druk te vergroten. Dit verhoogt echter juist de druk op deze uitstekende botten. De bedoeling is het polstermateriaal naast de uitstekende botten aan te brengen tot het bot niet meer voelbaar uitsteekt wanneer er met gestrekte hand op geduwd wordt. Als hulpmiddel kan hierbij een vliesdun klevend fixatiewindsel worden gebruikt.

Na het polsteren worden in tegengestelde richting twee lagen windsel gelegd. De zwachtels worden aangebracht vanaf de basis van de tenen tot twee cm onder de knie. Zwachtelen tot in de knieholte kan leiden tot afsluiten van een ader bij het buigen van de knie.

 Risico's
Zwachtelen van de benen vergt oefening en inzicht. Onzorgvuldig aanleggen van het drukverband kan gezondheidsrisico's met zich mee brengen. Het grootste risico is dat een te strak aangelegd verband leidt tot verminderde doorbloeding en weefselschade. Bij lange-rekzwachtels is dit risico nog groter. Dit gebeurt vooral als er, door verkeerd aanleggen, plaatselijk te veel druk ontstaat. Door onvoldoende polsteren kunnen op drukpunten blaren en wonden ontstaan.
Bij een slechte pompfunctie van het hart in combinatie met veel oedeem kan er door het aanbrengen van een drukverband zoveel vocht in de bloedbaan komen dat acuut hartfalen ontstaat. Daarom zal in risicogevallen de eerste keren een been per keer gezwachteld worden.

 Bron
 WCS Kenniscentrum Wondzorg (2015), Compressietherapie aan de onderste extremiteiten: expertdocument 2015 , Leiden.

Verpleegkunde
Geneeskundige behandeling



Een Zweedse band, ook wel onrustband genoemd, is een hulpmiddel dat vooral gebruikt wordt in zorginstellingen. De band wordt gebruikt om te voorkomen dat ouderen of gehandicapten vallen of gaan dwalen. Ook bij onrustig gedrag wordt de band toegepast. De band van circa tien centimeter breed, zit geheel rond de heupen en buik van een patiënt en wordt met een slot vastgemaakt. Vervolgens wordt die band weer met behulp van twee andere banden vastgemaakt aan het bed.

Controverse
Het vastbinden of vastzetten van mensen met dementie of een verstandelijke beperking heeft tussen september 2007 en september 2008 in Nederlandse zorginstellingen zeven dodelijke slachtoffers geëist. Dit wordt vooral veroorzaakt door het verkeerd gebruik van de Zweedse band. Zweedse banden mogen alleen toegepast worden door personeel dat daarin geschoold is, en als er voldoende toezicht is. In bed mag de band alleen worden toegepast met de bedhekken omhoog. Alle medewerkers moeten weten waar een schaar of mes is, dat alleen voor dit doel gebruikt mag worden en waarmee de band onmiddellijk kan worden losgeknipt of losgesneden.
Een iets veiliger variant van de onrustband is de Bratex-band. Deze staat wat meer bewegingsruimte toe en is breder en daardoor minder gevaarlijk.
Toepassing van onrustbanden is een vrijheidsbeperkende maatregel in de zin van de Wet bijzondere opnemingen in psychiatrische ziekenhuizen (Bopz) en moet in het zorgplan vermeld worden, dan wel aan de Inspectie voor de Gezondheidszorg (IGZ) gemeld worden. In 2008 deed deze (de IGZ) een onderzoek naar het vóórkomen van vrijheidsbeperkende maatregelen, waaronder het gebruik van onrustbanden. Eén van de conclusies was dat mensen met een verstandelijke beperking of dementie te vaak en te snel worden vastgebonden, opgesloten of gedragsbeïnvloedende medicamenten krijgen toegediend. De inspectie startte een actie zorg voor vrijheid en sloot een convenant met allerlei organisaties van instellingen en beroepsverenigingen uit de zorg om vrijheidsbeperkende maatregelen terug te dringen. Met name is een van de doelstellingen dat het gebruik van de Zweedse band vanaf 2011 in Nederland niet meer zal voorkomen, zoals het gebruik ook in het buitenland vaak al verboden is of niet meer nodig wordt gevonden.Patiënt vaak nodeloos gekneveld - Algemeen Dagblad, 17 november 2008 Site met onder meer het rapport

Verpleegkunde
Vrijheidsbeperkend middel



miniatuur
De bedmover is een electrisch aangedreven transportunit welke is voorzien van "grijpklauwen" om ziekenhuisbedden intern te vervoeren.
Deze bedmover ontlast de handmatige verplaatsing van ziekenhuisbedden.

Middels de bediening met een joystick worden alle duw, trek- en draaikrachten overgenomen door de bedmover. Dit vermindert werkgerelateerde gezondheidsklachten en het risico op ziekteverzuim. De bedmover is zeer wendbaar en kan bedden zijdelings verrijden, voor- en achterwaarts bewegen en 360 graden roteren in korte draaicirkels. Zorgbedden kunnen met de bedmover eenvoudig door 1 in plaats van 2 personen worden verplaatst.

Bedmovers kunnen als nadeel hebben, dat ze niet altijd in liften of op alle typen bedden passen. Ze zijn niet altijd prettig in gebruik.CRUC hulmmiddelen beheer, Innovatie aan het bed; bedmovers onder de loep 10 mei 2016

Verpleegkunde



Een intracutane injectie is een injectie in de huid. De injectie wordt gezet met een zeer kort naaldje. Deze methode wordt vaak gebruikt voor het geven van vaccins. De injectieplek is meestal de bovenarm of het bovenbeen, net als bij een intramusculaire injectie. Alleen hierbij wordt er van een langere naald gebruik gemaakt, zodat het in de spier wordt geïnjecteerd.

thumb|een intracutane injectie

Geneeskundige behandeling
Verpleegkunde



Intraossale infusie is een methode waarbij medicatie en vloeistoffen in de centrale circulatie worden gebracht via het beenmerg. Intraossale infusie wordt gebruikt in spoedeisende situaties of bij zeer jonge kinderen.

De intraossale toegang kan worden gebruikt voor het toedienen van bijvoorbeeld vloeistoffen of medicijnen. De meest gebruikelijke plaats voor infusie in het beenmerg is het scheenbeen. Om deze toegang te krijgen wordt er met een speciale boor of naald met boor gewerkt.https://www.ntvg.nl/artikelen/intraossale-infusie/volledig

Intraossale infusie is een alternatief voor intramusculaire infusie, subcutane infusie en intraveneuze infusie

Geschiedenis van intraossale infusie
Intraossale infusie is rond 1930 ontwikkeld en in de Tweede Wereldoorlog werd er veel ervaring mee opgedaan bij gewonde soldaten. Met name het leger van de Verenigde Staten heeft de techniek gestandaardiseerd bij ernstig bloedverlies om alsnog plasma te kunnen toedienen.

Geneeskundige behandeling
Hematologie
Verpleegkunde



The Journal of Cardiovascular Nursing is een internationaal, aan collegiale toetsing onderworpen wetenschappelijk tijdschrift op het gebied van de cardiologie.
De naam wordt in literatuurverwijzingen meestal afgekort tot J. Cardiovasc. Nurs.
Het wordt uitgegeven door Lippincott Williams & Wilkins en verschijnt 4 keer per jaar.
Het eerste nummer verscheen in 1986.

Cardiologisch tijdschrift
Verpleegkunde



NANDA International (NANDA-I) is een organisatie die zich bezighoudt met de ontwikkeling van een classificatie van verpleegkundige diagnoses. Hiermee kunnen verpleegkundigen een klinisch oordeel vormen over de actuele of potentiële reacties van het individu, het (gezins)systeem of de samenleving op gezondheidsproblemen of levensprocessen.Nederlandstalig Nanda-I Netwerk
Een verpleegkundige diagnose maakt deel uit van het verpleegkundig proces: diagnoses - resultaten - interventies.

Geschiedenis
NANDA International heeft zijn oorsprong in 1973. Deelnemers aan de First National Conference on the Classification of Nursing Diagnoses in St. Louis (Missouri) stelde een stuurgroep in.https://web.archive.org/web/20121208081610/http://www.nanda.org/AboutUs/History/1973to1979.aspx In 1982 kreeg de organisatie de naam North American Nursing Diagnosis Association (NANDA) welke weerspiegelt dat het een gezamenlijke inspanning betrof van verpleegkundigen uit de Verenigde Staten en Canada. Marjory Gordon werd verkozen tot de eerste president.
De eerste publicatie (uitgebracht in 1987) was The Orange Book waarin een eerste taxonomieTaxonomie I bestond uit 9 patronen: Exchanging, Communicating, Relating, Valuing, Choosing, Moving, Perceiving, Knowing, Feeling werd gepresenteerd die mede ontworpen is door Lynda Jual Carpenito.https://web.archive.org/web/20120806003401/http://www.nanda.org/AboutUs/History/1980to1989.aspx
Vanwege de toenemende internationale belangstelling voor de classificatie werd in 2002 NANDA omgedoopt tot NANDA International.https://web.archive.org/web/20120525182845/http://www.nanda.org/AboutUs/History.aspx.
De organisatie bestaat nu wereldwijd uit 519 leden, waarvan 36 (7,1%)Cijfers: april 2012 uit Nederland.

De eerste Nederlandstalige editiehttp://www.worldcat.org/title/nanda-verpleegkundige-diagnoses-definities-en-classificatie-1995-1996/, die verscheen in 1997 was een vertaling van de Amerikaanse editie 1995-1996. Sindsdien zijn er regelmatig vertalingen in het Nederlands uitgebracht. De laatste vertaling is de NANDA International - Verpleegkundige diagnoses en classificaties 2015-2017.https://www.bsl.nl/shop/nanda-international-9789036814645.html

Taxonomie II
Alle geaccepteerde verpleegkundige diagnoses zijn categorisch ingedeeld in Taxonomie II die tijdens het 14e congres (5 tot 8 april 2000) in Orlando (Florida) is geïntroduceerd. (2001). Nursing Diagnoses: Definitions and Classification 2001-2002. 4th edition.
 Domein <font size=1>Gezondheidsbevordering <font size=1>Voeding <font size=1>Uitscheiding/Uitwisseling <font size=1>Activiteit/Rust <font size=1>Waarneming/Cognitie <font size=1>Zelfperceptie <font size=1>Rollen/Relaties <font size=1>Seksualiteit <font size=1>Coping/Stresstolerantie <font size=1>Levensprincipes <font size=1>Veiligheid/Bescherming <font size=1>Welbevinden <font size=1>Groei/Ontwikkeling Klasse 1 <font size=1>Gezondheidsbesef <font size=1>Inname <font size=1>Urinewegenfunctie <font size=1>Slaap/Rust <font size=1>Aandacht <font size=1>Zelfbeeld <font size=1>Verzorgersrollen <font size=1>SeksueleIdentiteit <font size=1>Posttraumatischereacties <font size=1>Waarden <font size=1>Infectie <font size=1>Lichamelijkwelbevinden <font size=1>Groei Klasse 2 <font size=1>Gezondheidsmanagement <font size=1>Vertering <font size=1>Maag-darmfunctie <font size=1>Activiteit <font size=1>Oriëntatie <font size=1>Zelfachting <font size=1>Familie-/gezinsrelaties <font size=1>Seksueelfunctioneren <font size=1>Copingreacties <font size=1>Opvattingen <font size=1>LichamelijkLetsel <font size=1>Omgevingscomfort <font size=1>Ontwikkeling Klasse 3 <font size=1>Absorptie <font size=1>Integumentairefunctie <font size=1>Energiebalans <font size=1>Gewaarwording <font size=1>Lichaamsbeeld <font size=1>Rolvervulling <font size=1>Voortplanting <font size=1>Neuro-behavioralStress <font size=1>Congruentietussen waarden,overtuigingen en handelen <font size=1>Geweld <font size=1>Sociaalwelbevinden Klasse 4 <font size=1>Metabolisme <font size=1>Respiratoirefunctie <font size=1>Cardio-PulmonaleResponse <font size=1>Cognitie <font size=1>Omgevingsrisico Klasse 5 <font size=1>Hydratie <font size=1>Zelfzorg <font size=1>Communicatie <font size=1>Verdedigingsprocessen Klasse 6 <font size=1>Thermoregulatie

Classificatiesysteem
Medische statistiek
ICT-standaard in de zorg
Verpleegkunde



De Nursing Interventions Classification (NIC) is een classificatie van verpleegkundige interventies. Een verpleegkundige interventie is elke behandeling die een verpleegkundige op grond van haar deskundige oordeel en klinische kennis uitvoert.Nederlandstalig Nanda-I Netwerk Een verpleegkundige interventie maakt deel uit van het  verpleegkundig proces: diagnosen - resultaten - interventies.

Geschiedenis
De Nursing Interventions Classification is ontwikkeld in 1991 door de Universiteit van IOWA. De eerste Amerikaanse editie verscheen in 1992. In de zesde, meest recente Amerikaanse editie staan 554 interventies beschrevenhttp://www.nursing.uiowa.edu/cncce/nursing-interventions-classification-overview, deze is vertaald naar het Nederlands in de vierde, herziene editie, uitgebracht in 2016http://www.bsl.nl/shop/verpleegkundige-interventies-9789036811521.html en is voor het eerst ook beschikbaar via een app.http://www.bsl.nl/app-nic

Taxonomie
De taxonomieDe taxonomie van verpleegkundige interventies is een systematische ordening van de interventieslabels op grond van overeenkomsten, in wat gezien kan worden als een conceptueel kader. van de verpleegkundige interventies telt drie niveaus. Op het hoogste, meest abstracte niveau worden zeven domeinen onderscheiden. Elk domein is onderverdeeld in klassen. Elke klasse bestaat uit een groep verwante interventies die het derde niveau van de taxonomie vormen.Bulechek, G.M., Butcher, H.K., McCloskey Dochterman, J. (red.) (2010). Verpleegkundige interventies. ELSEVIER Gezondheidszorg, Amsterdam
 Domein <font size=2>Elementair fysiologische functies <font size=2>Complex fysiologische functies <font size=2>Gedrag <font size=2>Veiligheid <font size=2>Gezin enfamilie <font size=2>Gezondheids-zorgstelsel <font size=2>Samenleving Klasse 1 <font size=1>Bevorderen van activiteiten en lichaamsbeweging <font size=1>Zorg voor de elektrolytenbalans en zuur-basenevenwicht <font size=1>Gedragstherapie <font size=1>Omgaan met crisissituaties <font size=1>Zorg rondom geboorte <font size=1>Bemiddeling in zorgvoorzieningen <font size=1>Bevordering van de gezondheid in de samenleving Klasse 2 <font size=1>Zorg voor de uitscheiding <font size=1>Zorg bij geneesmiddelengebruik <font size=1>Cognitievetherapie <font size=1>Risicobestrijding <font size=1>Zorg rondom de opvoeding <font size=1>Beheer van zorgvoorzieningen <font size=1>Coördinatie van de risico's voor de samenleving Klasse 3 <font size=1>Zorg bij immobiliteit <font size=1>Neurologische zorg <font size=1>Bevorderen van de communicatie <font size=1>Zorg voor gezinen familie <font size=1>Informatiebeheer Klasse 4 <font size=1>Zorg voor de voeding <font size=1>Peroperatieve zorg <font size=1>Ondersteunen bij probleemhantering Klasse 5 <font size=1>Bevorderen van lichamelijk comfort <font size=1>Zorg voorde ademhaling <font size=1>Patiënten-voorlichting Klasse 6 <font size=1>Ondersteunen van de persoonlijke zorg <font size=1>Huid- enwondverzorging <font size=1>Bevorderen vanhet psychisch welbevinden Klasse 7 <font size=1>Temperatuur-regulering Klasse 8 <font size=1>Zorg voor de weefseldoorbloeding

Classificatiesysteem
Medische statistiek
ICT-standaard in de zorg
Verpleegkunde



De Nursing Outcomes Classification (NOC) is een classificatie van zorgresultaten. Hiermee kunnen verpleegkundigen en andere zorgverleners de toestand beoordelen en de voortgang volgen van patiënten, mantelzorgers, gezinnen of gemeenschappen.Nederlandstalig Nanda-I Netwerk
Een zorgresultaat maakt deel uit van het  verpleegkundig proces: diagnosen - resultaten - interventies.

Geschiedenis
De Nursing Outcomes Classification is ontwikkeld in 1991 door de Universiteit van IOWA. De eerste Amerikaanse editie verscheen in 1997. In de vijfde, meest recente Amerikaanse editie staan 540 zorgresultatenhttp://www.nursing.uiowa.edu/cncce/nursing-outcomes-classification-overview. De laatste Nederlandse editie is uitgebracht in 2016http://www.bsl.nl/shop/verpleegkundige-zorgresultaten-9789036811583.html. Deze is ook beschikbaar via een app.http://www.bsl.nl/app-noc

Taxonomie
De taxonomieDe taxonomie van verpleegkundige zorgresultaten is een systematische ordening van de labels op grond van overeenkomsten, in wat gezien kan worden als een conceptueel kader. van de verpleegkundige zorgresultaten telt drie niveaus. Op het hoogste, meest abstracte niveau worden zeven domeinen onderscheiden. Elk domein is onderverdeeld in klassen. Elke klasse bestaat uit een groep verwante resultaten die het derde niveau van de taxonomie vormen.Moorhead, S., Johnson, M., Maas, M.L., Swanson, E. (red.) (2011). Verpleegkundige zorgresultaten. Reed Business, Amsterdam ISBN 9789035232334
 Domein <font size=2>Functionele gezondheid <font size=2>Fysiologische gezondheid <font size=2>Psychosociale gezondheid <font size=2>Gezondheids-kennis en -gedrag <font size=2>Gezondheids-beleving <font size=2>Gezondheid van familie en gezin <font size=2>Maatschappelijke gezondheidszorg Klasse 1 <font size=1>Energiebeheersing <font size=1>Hart en longen <font size=1>Psychologisch welbevinden <font size=1>Gezondheidsgedrag <font size=1>Kwaliteit van leven en gezondheid <font size=1>Functioneren van een mantelzorger
uit de familie <font size=1>Welzijn van de gemeenschap Klasse 2 <font size=1>Groei en ontwikkeling <font size=1>Uitscheiding <font size=1>Psychosociale aanpassing <font size=1>Gezondheidsopvattingen <font size=1>Tekenen en symptomen <font size=1>Gezondheidstoestand van familie- of gezinslid <font size=1>Gezondheidsbewaking van de gemeenschap Klasse 3 <font size=1>Mobiliteit <font size=1>Vocht en elektrolyten <font size=1>Persoonlijke beheersing <font size=1>Gezondheidskennis <font size=1>Tevredenheid over de zorg <font size=1>Welzijn van het gezin Klasse 4 <font size=1>Persoonlijke zorg <font size=1>Immuunrespons <font size=1>Sociale interactie <font size=1>Risicobeheersing <font size=1>Ouderschap Klasse 5 <font size=1>Regulering van de stofwisseling <font size=1>Veiligheid Klasse 6 <font size=1>Neurocognitief Klasse 7 <font size=1>Spijsvertering
en voeding Klasse 8 <font size=1>Behandeling-respons Klasse 9 <font size=1>Weefselconditie Klasse 10 <font size=1>Sensorische functies

Classificatiesysteem
Medische statistiek
ICT-standaard in de zorg
Verpleegkunde



thumb|Deze PICC-lijn met één ingang (enkel lumen) kwam uit een linkerbovenarm van een patiënt nadat thuiszorg de lijn twee maanden had gebruikt voor dagelijkse toediening van fluconazol per infuus. Deze lijn (totale lengte inclusief ventiel 53 cm, dikte ongeveer 1,0 mm, lengte tengere patiënt 1,72 m) werd ingebracht in het St. Antonius Ziekenhuis Utrecht, 2018, met afsluitventiel en in de bovenarm bij de elleboog een pleister met Statlock (plastic schildje).
thumb|Loop van een PICC-lijn van rechterarm tot boven het hart.
thumb|De aders in een rechterarm: vena basilica (koningsader), vena cephalica en vena brachials (brachiale ader).
thumb|Een röntgenfoto van de borstkas (thorax) toont hoe de PICC-lijn loopt. Note3.blogspot.com V. Dimov, M.D., Cleveland Clinic: Different Venous Catheters: What is PICC, Hickman, Quinton, and Port-A-Cath? Medisch commentaar bij deze röntgenfoto.
Een PICC-lijn (uitgesproken als "piklijn") is een buigzaam dun infuusslangetje dat in een ader van de menselijke bovenarm geplaatst wordt. Het uiteinde van deze lijn komt boven het hart uit in de grote holle ader in de borstkas. PICC is de afkorting van peripherally inserted central catheter, perifeer (dus aan de buitenzijde) ingebrachte centraal veneuze katheter. Een PICC-lijn wordt door een bevoegde anesthesist, radioloog, chirurg of speciaal opgeleide verpleegkundige bij een patiënt ingebracht die langdurig via een infuus in de bloedbaan geneesmiddelen of voeding toegediend moet krijgen of bij wie vaak bloed moet worden afgenomen.

Nut
Gewone infusen aan de pols moeten na een paar dagen vervangen worden (opnieuw geprikt), zodat bij langdurige behandeling een PICC-lijn, die probleemloos maanden kan blijven zitten, de voorkeur verdient om eventuele schade aan de bloedvaten te voorkomen. Toepassingen zijn chemotherapie (cytostatica), antibioticumkuur en parenterale voeding (voeding via de bloedvaten). Ook contrastvloeistoffen voor röntgenfoto's zoals een CT-scan of voor MRI-opnames kunnen via een PICC-lijn worden toegediend.
Ondanks de aanwezigheid van een PICC-lijn wordt zo nodig toch regelmatig bloed afgenomen in de andere arm. Meting van de bloeddruk gebeurt ook aan de andere arm zonder PICC-lijn.

Inbrengen
De PICC-lijn wordt in een ader in de arm aan de binnenbovenkant van de elleboog ingebracht bij een liggende patiënt: in de vena basilica (koningsader), de vena cephalica of de vena brachialis (brachiale ader). Er moet al eerder met bloedverdunners gestopt zijn. Met echoscopie wordt de loop van de aders in de arm (meestal de rechterarm) bekeken. Als de aders in de rechterarm ongeschikt zijn (bijvoorbeeld omdat ze te dun zijn) wordt voor de linkerarm gekozen. Afhankelijk van het soort slangetje kan het na meting met een rolmaat langs de patiënt op de goede lengte worden afgeknipt. Onder plaatselijke verdoving en in zo steriel mogelijke omstandigheden wordt dan de PICC-lijn na voorbereiding met een tijdelijke voerdraad (hulplijn) echogeleid ingebracht en doorgeschoven. De pleister op de ingang voor de PICC-lijn in de huid heeft een plastic schildje (Statlock of eerst een eenmalige Securacath) om het slangetje langdurig te fixeren en wordt wekelijks vervangen. De ingang van de slang die uit de arm steekt kan bijvoorbeeld aan een buisje van een infuuszak worden vastgeschroefd en worden afgesloten met een afsluitventiel (bionecteur, microvalve).Universitair Medisch Centrum Utrecht, PICC lijnen Protocol, 20-1-2016

Controle
Ter controle wordt na afloop een röntgenfoto gemaakt om te zien of de lijn goed ligt. Als de procedure onverhoopt onvoldoende steriel is geweest (bijvoorbeeld doordat er teveel personen aan het bed waren), kan ontsteking van de ader in de arm (flebitis) met plaatselijke zwelling en roodheid optreden, die met uithalen van de PICC-lijn en tabletten antibioticum (bijvoorbeeld flucloxacilline) wordt bestreden. De afdeling Microbiologie van het ziekenhuis kan een afgeknipt stukje van de PICC-lijn onderzoeken op ziekteverwekkers. Eventueel wordt later opnieuw een PICC-lijn maar dan beter steriel ingebracht.  Douchen met een PICC-lijn is na enige tijd mogelijk met een in plastic ingepakte arm. De behandelend verpleegkundige spoelt de lijn regelmatig door met bijvoorbeeld een zoutoplossing.

Uithalen
Uithalen van een PICC-lijn kan met toestemming van een arts eenvoudig en pijnloos geschieden door de lijn rustig uit de arm te trekken. Ter ontsmetting van de huid kan zoals vaker chloorhexidine in alkohol worden gebruikt. Het wondje bij de elleboog wordt met een steriele pleister afgeplakt en heelt snel.

Externe links
 Olvg.nl PICC-lijn (centraal infuus)
 Antoniusziekenhuis.nl De perifeer ingebrachte centrale catheter (PICC)
 Isala.nl Perifeer ingebrachte centraal veneuze katheter (PICC-lijn)
 Ilona van Rooijen: ‘PICC’ de juiste lijn!? Centraal veneuze toegang bij de cardiologische patiënt, St. Antonius Ziekenhuis 2015

Medisch instrument
Verpleegkunde



thumb|sfygmomanometer met stethoscoop
thumb|bloeddrukmeter met kwikkolom
Een sfygmomanometer is een klassiek mechanisch apparaat voor het bepalen van de bloeddruk. Het voorvoegsel sfygmo komt van het Grieks sphygmós (pols).

Hij bestaat uit een opblaasbaar manchet waaraan via slangen een manometer en een gummibal verbonden zijn. De manchet wordt net boven de elleboog rond de bovenarm bevestigd en met de gummibal opgepompt tot de slagader volledig is afgesloten. Wanneer de druk dan langzaam wordt afgelaten treden er wervelingen in de slagader op als het bloed opnieuw begint te stromen. Deze wervelingen zijn met een stethoscoop te horen; men noemt ze de  Korotkoff-tonen. De druk waarbij deze tonen beginnen is de systolische bloeddruk. Als de druk verder verlaagd wordt verdwijnen de Korotkoff-tonen als het bloed terug ongehinderd kan stromen; dit is bij het diastolische niveau.

Het toestel werd uitgevonden door Samuel Siegfried Karl Ritter von Basch in 1881. De Italiaan Scipione Riva-Rocci ontwikkelde een eenvoudigere versie van de sfygmomanometer. De Amerikaan Harvey Cushing moderniseerde het apparaat in het begin van de twintigste eeuw, waarna het zich snel verspreidde in de medische wereld.

In de meest nauwkeurige analoge sfygmomanometers wordt de druk rechtstreeks aangegeven door de hoogteveranderingen van een kwikkolom. Deze toestellen hoeven niet gekalibreerd te worden. Vanwege de beperkingen op het gebruik van kwik mogen ze echter in de Europese Unie niet meer in de handel gebracht worden na 10 april 2014.Verordening (EU) Nr. 847/2012 van 19 september 2012. Publicatieblad L243 van 20 september 2012, blz. 1 Kwikhoudende sfygmomanometers mogen wel nog gebruikt worden als referentiestandaard voor de kalibratie van kwikvrije sfygmomanometers. De meeste toestellen gebruiken een aneroïde barometer, die werkt op basis van de elastische vervorming van een metaal. Deze manometers moeten wel regelmatig gekalibreerd worden.

Meetinstrument
Medisch instrument
Verpleegkunde



De United States Army Nurse Corps (NC) is een Amerikaans legeronderdeel dat zorg draagt voor de verpleegkundige zorg binnen de United States Army. De NC werd formeel ingesteld door het Amerikaanse Congres in 1901.

 Zie ook
United States Navy Nurse Corps

Gezondheidszorg in de Verenigde Staten
Amerikaanse landmacht
 Verpleegkunde



De United States Navy Nurse Corps is een Amerikaans legeronderdeel dat zorg draagt voor de verpleegkundige zorg binnen de United States Navy. Het korps werd officieel ingesteld door het Amerikaanse Congres in 1908. Verpleegsters hadden toen niettemin al meer dan honderd jaar op schepen van de Amerikaanse Marine gediend.

 Zie ook
United States Army Nurse Corps

Gezondheidszorg in de Verenigde Staten
Amerikaanse marine
 Verpleegkunde



Ventrogluteaal inspuiten of injecteren is een van de mogelijke technieken voor intramusculaire injecties. Bij ventrogluteaal inspuiten wordt medicatie via een naald toegediend in het spierweefsel van de musculus glutaeus medius, de middelste bilspier. De techniek is al bekend sinds de jaren 50, maar ze wordt niet erg vaak gebruikt omdat een groot deel van de verpleegkundigen en artsen niet of niet voldoende vertrouwd zijn met de methode.

 Weinig toegepast
De ventrogluteale techniek is in de jaren 1950 ontwikkeld om een zenuwkwetsuur te vermijden die kan ontstaan bij een niet goed uitgevoerde injectie in de bil. Hoewel er weinig nadelen in de literatuur beschreven zijn, wordt de techniek maar weinig toegepast en in de meeste opleidingen niet aangeleerd. Er is ook verwarring geweest rond de benaming: men sprak vroeger over de anterior laterale benadering.Mishra, P., & Stringer, M. D. (2010). Sciatic nerve injury from intramuscular injection: a persistent and global problem. The International Journal of Clinical Practice, 64(11), 1573-1579.Cocoman, Angela, & Murray, John. (2010). Recognising the evidence and changing practice on injection sites. British Journal of Medicine, 19(18), 1170-1174.Rodger, M. A., & King, L. (2000). Drawing up and administering intramuscular injections: a review of the literature. Journal of Advanced Nursing, 31(3), 574-582.

De enige gerapporteerde complicaties zijn schade aan de musculus tensor fasciae latae, een spiertje om de heup, en lokale reactie op medicatie.Carter - Templeton, H., & Mc Coy, T. (2008). Are We on the Same Page?: A Comparison of Intramuscular Injection Explanations in Nursing Fundamental Texts. Medsurge Nursing, 17(4), 237-240.

 Plaatsbepaling
thumb|plaatsbepaling ventrogluteale techniek: foto
Plaats de tegengestelde handpalm (linkerhand voor rechterheup) op de grote femurtrochanter. Spreid wijsvinger van ringvinger. De wijsvinger wijst naar de SIAS, het bovenste botpunt van het bekken (darmbeen, of os ilium) aan de voorzijde. De ruimte gevormd tussen wijs- en middenvinger omsluit de inspuitingsplaats.Greenway, K. (2004). Using the ventrogluteal site for intramuscular injection. nursing standard, 18(25), 39-42.Small, S. P., 2004." Preventing sciatic nerve injury from intramuscular injection: literature review. Journal of Advanced Nursing, 47(3), 287-296.
Greenway, K., Merriman,C.,Statham,D. (2006). Using the ventrogluteal site for intramuscular injections. Learning disability practice, 9(8), 34-37.
Bij deze methode prikt men de musculus glutaeus minimus en medius aan, ze overlappen elkaar.
(klik hier voor een schematische voorstelling van de plaatsbepaling, een afbeelding van sciencephoto.com)

 Eigenschappen
De techniek is geschikt voor toediening van grote hoeveelheden (tot 5 mL) viskeuze en potentieel irriterende geneesmiddelen.
VoordelenNadelenobjectieve plaatsbepaling door beenderige oriëntatiepunten  moeilijkere landmarking dan bij andere techniekenMakkelijke palpatie en lokalisatieOnbekend terrein en kennistekort bij verpleegkundigenDoor overlapping van diepe structuren heeft men een grotere gluteale spierdikte om in te spuitenSommige bijsluiters melden dat een geneesmiddel specifiek in de dorsogluteale spier moet worden ingespotenSubcutaan vet is dun en consistent Bekkenkam is moeilijker te vinden bij patiënten met flink overgewichtVrij van grote vaten en grote zenuwenGrote of kleine handen vragen aanpassing van de techniekVoldoende spierweefsel bij atrofiërende spierenPrikaccident mogelijk bij het niet weghalen van de handVanaf de leeftijd van 7 maanden is de spier ontwikkeld Toegankelijk in 3 posities (zij-rug-buiklig)

Verpleegkunde



Het verpleegproces is een cyclisch proces in de zorg waarin de verpleegkundige op een systematische wijze de zorg plant, uitvoert en evalueert op basis van vooraf verzamelde voor de zorg relevante gegevens.

 Fasen
Kern van het verpleegproces is dat de verpleegkundige eerst informatie verzamelt bij de zorgvrager (patiënt, cliënt, bewoner) op basis van observatie of een gesprek (diagnostische fase). Vervolgens wordt op basis van deze informatie vastgesteld wat het probleem is en wat de gewenste uitkomsten zijn (prognostische fase). Dit leidt tot het vaststellen en plannen van de noodzakelijke interventies in een verpleegplan. Ten slotte worden deze interventies geëvalueerd om te bepalen of dat de gewenste uitkomst is bereikt. Hierdoor kent het verpleegproces verschillende fasen:

 Fase 1: Gegevens verzamelen bij de (Verpleegkundige anamnese)
 Fase 2: Verpleegkundige diagnose(n) of verpleegproblemen vaststellen
 Fase 3: Vaststellen gewenste resultaten
 Fase 4: Verpleegkundige interventies plannen in een verpleegplan
 Fase 5: Verpleegkundige interventies uitvoeren
 Fase 6: Evaluatie
 Fase 7: Terugkoppelen

Soms wordt het eerste contact van de verpleegkundige met de zorgvrager waarbij de verpleegrelatie wordt aangegaan gezien als fase 0.

De gehanteerde Verpleegkundige theorie of conceptueel model (bijvoorbeeld Orem, Gordon) geeft richting aan het verpleegproces. Het is bepalend voor de wijze waarop de verpleegkundige de gegevens verzamelt, diagnosticeert en vertaalt in interventies.

Verpleegkunde



Bij de verpleegkundige anamnese verzamelt de verpleegkundige tijdens het verpleegproces voor de zorg relevante informatie. Op basis van deze informatie worden verpleegproblemen en verpleegkundige diagnosen vastgesteld.

Doel
In de verpleegkundige anamnese wordt de invloed van gezondheidsproblemen en ziekten op het vermogen van de zorgvrager tot zelfzorg geïnventariseerd. Hiervoor is het noodzakelijk de totale situatie van de zorgvrager in kaart te brengen. De verpleegkundige anamnese wordt hierdoor gekenmerkt door een holistische benadering van de zorgvraag.

Fasen
Het verzamelen van gegevens start tijdens de opname en wordt gecontinueerd tijdens het zorgcontact, waarmee het een continu proces is. Bij het eerste contact wordt de initiële anamnese afgenomen (opnamegesprek). Vervolgens worden tijdens het zorgcontact nieuwe gegevens verzameld (vervolganamnese). Indien er sprake is van een (potentieel) gezondheidsprobleem kan tijdens de initiële anamnese of tijdens de zorgcontact een speciële anamnese worden afgenomen om gerichter gegevens te verzamelen (bijvoorbeeld een speciële anamnese gericht op wondzorg)

De anamnese bestaat uit de volgende drie fasen en activiteiten:

1. Verzamelen van gegevens
Gesprek: vaak wordt de initiële anamnese ondersteund met een (digitaal) formulier dat de zorgvrager of diens naasten onder begeleiding van een verpleegkundige tijdens het opnamegesprek kan invullen.
Observeren: worden vastgelegd in rapportage
Metingen (bijvoorbeeld bloeddruk, lichaamstemperatuur, toestand van de huid): vaak wordt gebruikgemaakt van een lijst voor het vastleggen van metingen (controlelijst)
2. Analyse (evaluatie van gegevens)
Symptomen (Verteld door de zorgvrager: subjectieve gegevens) en verschijnselen (metingen: objectieve gegevens) vergelijken en analyseren
Bepalen validiteit van gegevens
Vaststellen of aanvullende anamnese noodzakelijk is
3. Clusteren van gegevens
Verkregen informatie wordt gegroepeerd. Op basis hiervan wordt een (voorlopige) Verpleegkundige diagnose en differentiaal diagnosen gesteld.

Soorten
Afhankelijk van de zorgsituatie worden er verschillende soorten verpleegkundige anamneses onderscheiden:

 Algemene anamnese: afgenomen tijdens een opnamegesprek, het eerste contact tussen verpleegkundige en zorgvrager (patiënt, cliënt, bewoner).
 Vervolganamnese: met name bij langdurige zorg
 Spoedanamnese: ten behoeve van acute situaties, bijvoorbeeld op de Spoedeisende hulp.
 Probleemanamnese: gericht op een probleem, zoals pijn.
 Systematische anamnese: specifieke anamnese gericht op specialisme, zoals interne anamnese, chirurgische anamnese of de neurologische anamnese.
 Interimanamnese: bij heropname, bijvoorbeeld bij herhaalde opnames in verband met Chemotherapie.
 Tractusanamnese
 Familieanamnese

Vaardigheden
Het afnemen van een verpleegkundige anamnese vraagt specifieke vaardigheden van de verpleegkundige met betrekking tot gespreksvoering, observatietechnieken en verslaglegging.

Modellen
De gehanteerde verpleegkundige theorie of conceptueel model (bijvoorbeeld Orem, Gordon) geeft richting aan de verpleegkundige anamnese. Vaak is de initiële anamnese om die reden opgebouwd aan de hand specifieke categorieën, zoals de gezondheidspatronen van Gordon.

EPD
De verpleegkundige anamnese kan als digitaal formulier onderdeel uitmaken van het verpleegkundig deel van het elektronisch patiëntendossier.

Verpleegkunde



Een verpleegkundige diagnose is een klinisch oordeel over de ervaring of reacties van een individu, gezin, groep of gemeenschap op actuele of potentiële gezondheidscondities of levensprocessen. Een verpleegkundige diagnose vormt de basis voor selectie van verpleegkundige interventies waarmee zorgresultaten worden bereikt, waarvoor de verpleegkundige verantwoordelijkheid draagt (NANDA International 2014).

Een verpleegkundige diagnose wordt gesteld op basis van analyse van de uit de Verpleegkundige anamnese verkregen informatie. Het proces van analyseren (diagnostisch redeneren) maakt deel uit van het verpleegproces.

Geschiedenis
Florence Nightingale stelde tijdens de krimoorlog verschillende verpleegkundige diagnoses bij slachtoffers, zoals voedings- en gezondheidsproblemen. Deze diagnoses leidden tot het nemen van Verpleegkundige interventies waardoor de zorg in de veldhospitalen verbeterden.

In de jaren vijftig van de twintigste eeuw werden wetenschappelijke theorieën ontwikkeld rondom het verpleegkundig proces. Hierdoor ontstond het idee een instrument te ontwikkelen waarmee de vraag naar zorg in kaart kon worden gebracht. De verwachting was dat deze kennis toepassingen bood ten aanzien van personeelsplanning en beheer van inzet van verpleegkundige zorg. Gedurende deze ontwikkeling vond er een omslag in het perspectief van waaruit verpleegproblemen en doelstellingen werden geformuleerd. Hiermee samenhangt de opkomst van het patiëntgericht verplegen. Dit leidde tot de ontwikkeling van (vanuit het perspectief van de patiënt beschreven) verpleegkundigen diagnoses.

Opbouw
Elke verpleegkundige diagnose is opgebouwd volgens de PES-structuur:
Probleem: bestaat uit een label en een kernachtig geformuleerde definitie
Etiologie: oorzaken, beïnvloedende factoren
Signalen en symptomen: kenmerken, criteria

Proces
Het laatste onderdeel van de verpleegkundige anamnese vormt het analyseren van de verkregen gegevens. Hierbij wordt de informatie gegroepeerd tot samenhangende clusters van signalen en symptomen die te herleiden zijn tot verpleegkundige diagnoses. Als meerdere diagnoses mogelijk zijn wordt een differentiaaldiagnose of voorlopige diagnose gesteld. Om de definitieve diagnose te kunnen stellen kan gekeken worden naar de etiologie (oorzakelijke factoren). Daarnaast kan het noodzakelijk zijn om (in een later stadium) nadere informatie te verzamelen in een vervolganamnese.

Soorten
Er bestaan verschillende soorten verpleegkundige diagnoses:
 Actuele diagnose, waarbij het verpleegprobleem aanwezig is
 Hoog risico diagnose, bijvoorbeeld het risico op infectie of shock
 Wellness diagnose: gericht op gezondheidsbevordering in de vorm van zelfzorg en mantelzorg
 Een syndroom bestaat uit meerdere verpleegkundige diagnoses.

Classificatie
De NANDA heeft een classificatie opgesteld van verpleegkundige diagnoses. Hierdoor bestaat er een vaste set van verpleegkundige diagnoses waarvan de verpleegkundige tijdens het diagnostische proces gebruik kan maken.

Multidisciplinaire problemen
Naast de verpleegkundige diagnose kunnen in de verpleegkundige praktijk ook multidisciplinaire problemen voorkomen. Belangrijk verschil is dat een multidisciplinair probleem leidt tot het verrichten van zowel verpleegkundige interventies als (per order arts uitgevoerde) medische interventies. Verpleegkundige diagnoses leiden daarentegen uitsluitend tot verpleegkundige interventies.

Verpleegkundige observaties spelen een belangrijke rol bij het tijdig vaststellen van en (het door de arts) reageren op multidisciplinaire problemen.

Een voorbeeld van een multidisciplinair probleem is hypoxie, waarbij zowel verpleegkundige interventies (zorg dragen voor juiste lichaamshouding) als medische interventies (toedienen van zuurstof) door de verpleegkundige wordt uitgevoerd.

Relatie met verpleegprobleem
De reactie van een zorgvrager op een potentieel of actueel gezondheidsprobleem wordt als probleem aan de verpleegkundige gepresenteerd in de vorm van een vraag of klacht. Als dit probleem valt binnen het verpleegkundig beroepsdomein dan spreekt men van een Verpleegprobleem. De verpleegkundige formaliseert dit probleem tot een verpleegkundige diagnose door deze te plaatsen in een classificatiesysteem.

Modellen
De gehanteerde Verpleegkundige theorie of conceptueel model (bijvoorbeeld Orem, Gordon) en de mensvisie van de verpleegkundige geven richting aan het diagnostisch redeneren en de daaruit voortvloeiende verpleegkundige diagnose.

Verpleegkunde



Een verpleegkundige handeling is elke handeling die een verpleegkundige uitvoert binnen de verpleegkundige beroepsuitoefening. Een samenhangend cluster van verpleegkundige handelingen kunnen deel uitmaken van een verpleegkundige interventie.

Bij verpleegkundige handelingen kan onderscheid worden gemaakt in:
 professioneel en niet professioneel
 patiëntgebonden (bijvoorbeeld medicatie toedienen) en niet patiëntgebonden (bijvoorbeeld bijscholing volgen)
 indirect patiëntgebonden (bij afwezigheid van de patiënt) en direct patiëntgebonden (bij aanwezigheid van de patiënt)

Ten Napel, H.J., Van der Brug Y.M.(1996). Vooronderzoek verpleegkundige interventies, classificaties, definities. Zoetermeer: Nationale Raad voor VolksgezondheidPatiënt gebondenPatiënt gebondenNiet-patiënt gebonden Professioneel Direct patiëntgebonden met specifieke scholingsvereisteIndirect patiëntgebonden met specifieke scholingsvereisteOndersteunend met specifieke scholingsvereiste OverigeDirect patiëntgebonden zonder specifieke scholingsvereisteIndirect patiëntgebonden zonder specifieke scholingsvereisteOndersteunend zonder specifieke scholingsvereiste

Criteria
Met betrekking tot het uitvoeren van verpleegkundige handelingen zijn criteria vastgesteld:
 de verpleegkundige moet blijven binnen het vakgebied
 de verpleegkundige beschikt over voldoende bekwaamheid
 de rechten van de zorgvrager moet gerespecteerd worden
 de verpleegkundige is bevoegd voor het verrichten van de handeling
 er wordt gehandeld volgens de richtlijnen van de eigen organisatie

Soorten
Er bestaan verschillende soorten verpleegkundige handelingen. Deze handelingen worden uitgevoerd in de diverse fasen van het verpleegkundig proces:
 Handelingen ten behoeve van verpleegkundige diagnostiek
 Handelingen ten behoeve van medische diagnostiek
 Autonoom verpleegkundige handelingen op basis van een verpleegkundige diagnose
 Door een arts gedelegeerde verpleegkundige handelingen op basis van een medische diagnose
 Handelingen ten behoeve van evaluatie van de effectiviteit van het medische en/of verpleegkundige behandeling
 Indirecte handelingen

Verpleegtechnische handeling
Verpleegtechnische handelingen zijn verpleegkundige handelingen waaraan risico's zijn verbonden en die kunnen leiden tot letsel of schade bij zowel de zorgvrager als de verpleegkundige. Om die reden is de uitvoering van deze handelingen vaak vastgelegd in protocollen en procedures. Veel verpleegtechnische handelingen zijn opgenomen in de opleiding tot verpleegkundige. Andere mogen alleen worden uitgevoerd indien de verpleegkundige een autorisatietraject heeft doorlopen, waarbij aanvullende scholing is gevolgd en onder begeleiding de handelingen in praktijk zijn aangeleerd. Bij (dreigende) complicaties worden specialistisch verpleegkundigen ingeschakeld (zoals de stomaverpleegkundige bij stomazorg). Verrichtingen, risicovolle handelingen en voorbehouden handelingen zijn verpleegtechnische handelingen.

Lijst van verpleegtechnische handelingen
 Sondevoeding toedienen
 Stoma verzorgen
 suprapubische katheter verzorgen
 medicijnen toedienen (oraal, rectaal, vaginaal, via de huid, via de slijmvliezen, via de luchtwegen,
 medicijnen toedienen per injectie (subcutaan, intramusculair, intraveneus)
 medicijnen toedienen via een infuussysteem
 perifeer infuus inbrengen
 medicijnen klaarmaken: oplossingen en verdunningen maken
 wondverzorging (rode, gele en zwarte wonden)
 toepassen zwachtel en verbandtechnieken
 zorgvrager met decubitus en/of smetten verzorgen
 wonden met hechtingen verzorgen
 wonden met drains verzorgen
 hechtingen en tampons verwijderen
 wonddrains verwijderen
 verzorgen van tracheacanule en een tracheastoma
 vloeistoffen parenteraal toedienen: perifeer infuus en centraal infuus
 infuuspomp en een spuitpomp bedienen
 transfusie uitvoeren
 katheteriseren van de blaas en blaaskatheter verzorgen
 een maagsonde inbrengen en verzorgen
 zuurstof toedienen
 regelen lichaamstemperatuur
 blaasspoelingen uitvoeren
 maagspoelingen uitvoeren
 vagina irrigeren
 stoma irrigeren
 darmspoelen
 mond- en keelholte uitzuigen
 venapunktie toepassen
 hielprik toepassen bij neonaten
 monsters verzamelen ten behoeve van diagnostiek (steriel en niet steriele monsters, bijv. wondkweek)
 assisteren bij chirurgische behandelingen
 assisteren bij intern/neurologisch onderzoek
 assisteren bij andere therapieën gericht op het in stand houden of verbeteren van somatische functies
 reageren bij ongevallen en in onvoorziene situaties zoals reanimaties

Verrichting
Een verrichting is een verpleegkundige handeling waarvoor een verpleegkundige bevoegd is deze uit te voeren maar die niet voortkomt uit verpleegkundige besluitvorming (zoals bij een multidisciplinair probleem). In Nederland zijn handelingen waarvoor de verpleegkundige in het kader van de BIG-wet bevoegd is verrichtingen (voorbehouden handelingen). Een voorbeeld hiervan is het per order arts toedienen van medicijnen door middel van een intramusculaire injectie.

Risicovolle handelingen
Een verpleegkundige handeling is risicovol als deze onaanvaardbare risico's oplevert voor een zorgvrager. Risicovolle handelingen vallen in Nederland niet altijd onder de BIG-wet en zijn dus niet altijd voorbehouden handelingen. Het toepassen van vrijheidsbeperkende maatregelen is bijvoorbeeld geen voorbehouden handeling maar wel een risicovolle handeling. De verpleegkundige dient voor uitvoering bevoegd en bekwaam te zijn. Daarvoor zijn kennis van de procedure, veiligheids- en zorgvuldigheidsaspecten en ervaring om de handeling op een deskundige wijze uit te voeren noodzakelijk.

Verpleegkunde



Een verpleegkundige interventie is een behandeling die een verpleegkundige uitvoert op basis van een deskundig oordeel en klinische kennis ten behoeve van een zorgvrager. Een verpleegkundige interventie bestaat uit een verzameling van patiëntgebonden verpleegkundige handelingen. Het toepassen van wisselligging en het dagelijks controleren van de huidconditie zijn bijvoorbeeld verpleegkundige handelingen die onderdeel uitmaken van de verpleegkundige interventie decubituspreventie. De keuze van een verpleegkundige interventie maakt onderdeel uit van het verpleegkundig proces en komt voort uit het stellen van de verpleegkundige diagnose en het bepalen van de gewenste verpleegkundige uitkomsten (doelstelling).

Classificatie
De NIC heeft een classificatie opgesteld van verpleegkundige interventies.

Opbouw
Elke verpleegkundige interventie bestaat uit:
 Label
 Definitie
 Cluster van verpleegkundige handelingen

Criteria
De volgende criteria bepalen de selectie van een verpleegkundige interventie:
 de gewenste verpleegkundige uitkomsten
 de verpleegkundige diagnose
 wetenschappelijke onderbouwing: op basis van onderzoek moest vastgesteld zijn dat de interventie in de betreffende zorgsituatie leidt tot het gewenste resultaat (evidence-based practice)
 haalbaarheid van de interventie, zoals kosten of (het ontbreken van) benodigde middelen
 aanvaardbaarheid voor de patiënt of naasten
 de competenties van de verpleegkundige: kennis van de wetenschappelijke onderbouwing en voldoende vaardigheden de interventie toe te passen

Verpleegkunde



miniatuur|Jan Frans Deckers, Allegorische figuur; De Geneeskunde, KMSKA (bruikleen Erfgoedfonds - De Koning Boudewijnstichting)
thumb|Een kinderarts onderzoekt een baby
thumb|Eerste hulp na een ongeval
thumb|Een sagittale MRI-scan van de hersenen
thumb|Het uitvoeren van een keizersnede
thumb|Het uitvoeren van een stresstest en opmaak van een elektrocardiogram
thumb|Resultaat van een echografie bij een baby van 12 weken oud
Geneeskunde is het interdisciplinaire vakgebied dat zich richt op de invloed die ziektes of afwijkingen hebben op het menselijk functioneren, zowel fysiek als psychisch, met als doel het herstellen van de gezonde toestand, het verzachten van symptomen of het voorkomen (preventie) van (ergere) pathologie.
Mensen die bekwaam zijn in dit vak worden arts of geneesheer genoemd. De medische wetenschap is het geheel aan kennis op medisch, farmacologisch en biologisch terrein dat de geneeskunde mogelijk maakt.

 Basis
De kennis van de moderne geneeskunde wordt tegenwoordig verworven volgens natuurwetenschappelijke methoden van onderzoek. Dit noemt men wel evidence-based medicine. Met andere woorden: geneeskunde dient gebaseerd te zijn op bewijs. Dit wil zeggen dat er gezocht wordt naar een logisch verband tussen oorzaak en gevolg, dat de onderzoeken door iedereen identiek moeten kunnen herhaald worden met identieke resultaten in identieke omstandigheden. Het behandelen gebeurt met bewezen werkzame therapie (ook weer evidence-based). Deze therapie kan onder andere toediening van geneesmiddelen, heelkunde (chirurgie), bestraling of revalidatie of psychotherapie inhouden. Deze methodiek is zeker nog niet op alle aspecten van de moderne westerse geneeskunde van toepassing: sommigen schatten dat bij toepassing van de criteria voor evidence-based medicine ca. 20-30 procent van de geneeskunde werkelijk evidence-based mag worden genoemd.www.shef.ac.uk/scharr/ir/percent.html Het leveren van hard bewijs van werkzaamheid van een methode of behandeling is in de geneeskunde meestal helemaal niet eenvoudig.

 Geschiedenis van de geneeskunst

Geneeskunst is al eeuwenoud.Archeon, Levende geschiedenis onbegrensd, Geneeskunde vroeger, Door Wil van der Mark, vrij naar J.A. Elvader; Heelmeesters en kwakzalvers door de eeuwen heen. Sinds Claudius Galenus (150 n.Chr.) werd in de westerse wereld algemeen verondersteld dat ziekten veroorzaakt werden door een onbalans in de vier lichaamssappen, te weten: slijm, bloed, zwarte en gele gal (gebaseerd op de vier elementen, water, vuur, aarde en lucht en de vereniging van hun eigenschappen; warm, koud, nat en droog), de zogenoemde humorenleer.https://web.archive.org/web/20110724160547/http://www.levendegeschiedenisonbegrensd.nl/content/humorenleer Archeon, Levende geschiedenis onbegrensd, Humorenleer van Dr. Louis van de Ven Therapieën tegen ziekten waren vooral gebaseerd op het weer in harmonie brengen van deze lichaamssappen (zoals door middel van aderlaten, braken of laxatie). Tot aan de 18e eeuw bestonden geneeskundige handelingen nog voornamelijk hieruit en uit primitieve operaties, botzetting en wondbehandelingen.

Het ontstaan van de moderne geneeskunst wordt in de 19e eeuw geplaatst. Vooral door de ontwikkeling in de chemie, laboratoriumonderzoek (mede door het hernieuwde gebruik van de microscoop) en meer klinisch onderzoek, werden oude ideeën van het ontstaan van ziekten vervangen door bacteriologie en virologie.

Enkele pioniers:
 Avicenna (vooraanstaand medicus)
 Hippocrates van Kos en de Eed van Hippocrates (observatie, medische ethiek)
 Claudius Galenus
 Andreas Vesalius (anatomische kennis)
 Ambroise Paré (vermaard chirurg)
 Paracelsus (pionier in de chemische geneeskunde)
 Antoni van Leeuwenhoek (microscopist)
 William Harvey (ontdekte de bloedsomloop)
 Ignaz Semmelweis (grondlegger van de antiseptische methode)
 Rudolf Virchow (grondlegger van de moderne ziekteleer)
 Louis Pasteur (ontdekker van bacteriën, vaccins)
 Robert Koch (bacteriële infectieziekten)
 Lijst van beroemde artsen

 Het medisch proces
Globaal, sterk vereenvoudigd en zeer in het kort:
 Iemand die een afwijking in zijn gezondheid meent te bespeuren komt bij een arts, die een anamnese zal afnemen: vragen wat de klachten zijn, waar ze zitten, hoelang de patiënt (zoals de hulpvrager nu wordt genoemd) er al last van heeft, etc. en ook wat de verwachtingen van de patiënt zijn ten aanzien van de arts met betrekking tot het probleem, bijv. geruststelling, genezing, klachtenverlichting, uitsluiten van een ernstige aandoening, een verklaring dat hij ziek thuis mag blijven, een medicijn, een operatie.
 Daarna verricht de arts zo nodig lichamelijk onderzoek en/of ander hulponderzoek (bijvoorbeeld bloedonderzoek, röntgenfoto's echografie) en probeert al nadenkend, pratend en onderzoekend een of meer hypothesen op te stellen die de klachten kunnen verklaren, en die hypothesen te testen, meestal door te trachten ze te bevestigen (een heuristische strategie die voornamelijk op patroonherkenning is gebaseerd).Ridderikhoff J. Problem-solving in general practice. Theor Med 1993;14:343-63.Ridderikhoff J. Medical problem-solving: an exploration of strategies. Med Educ 1991;25:196-207
 Uiteindelijk blijft er meestal 1 hypothese over: de diagnose. Daarmee wordt het mogelijk de vooruitzichten (prognose) te bepalen en eventueel een behandeling in te stellen. Diagnosen blijven overigens meestal hypothesen en zijn lang niet altijd juist.Ravakhah K. Death certificates are not reliable: revivification of the autopsy. South Med J. 2006 Jul;99(7):728-33.Zarbo RJ, Baker PB, Howanitz PJ. The autopsy as a performance measurement tool--diagnostic discrepancies and unresolved clinical questions: a College of American Pathologists Q-Probes study of 2479 autopsies from 248 institutions. Arch Pathol Lab Med. 1999 Mar;123(3):191-8.
 Het verloop van de behandeling en de ziekte kan eventueel worden vervolgd.
 Uiteindelijk is de patiënt genezen, houdt een beperking over aan de ziekte of komt te overlijden.

 Ziekten

De meeste ziektebeelden binnen de geneeskunde worden mondiaal gerangschikt in de ICD-10. Dit is een uitgave van de WHO waarin allerlei mogelijke diagnosen zijn geclassificeerd in geordend systeem. Het systeem is aanvankelijk ontstaan als een classificatie van doodsoorzaken. Deze indeling is tamelijk grof, wordt ongeveer om de tien jaar herzien en loopt natuurlijk altijd een aantal jaren achter bij de werkelijke stand van de wetenschap. Praktisch nut heeft de ICD aan het ziekbed niet; het is een statistisch instrument om het vóórkomen van ziektes in verschillende landen te kunnen vergelijken, waarbij men dan maar moet hopen dat in die landen identieke definities worden gehanteerd.

Iedere mogelijke ziekte kan worden ondergebracht in minstens een van de volgende categorieën:
 infectieziekten (bijvoorbeeld tuberculose of aids)
 neoplasmata (nieuwvormingen, dus benigne of maligne tumoren)
 ziekten van het bloed, de bloedvormende organen (beenmerg) en het immuunsysteem (anemie, leukemie of sarcoïdose)
 endocriene ziekten, voedings-gerelateerde ziekten en stofwisselingsziekten (bijvoorbeeld diabetes mellitus, ondervoeding of albinisme)
 psychische ziekten en gedragsstoornissen (bijvoorbeeld depressie of ADHD)
 ziekten van het zenuwstelsel (bijvoorbeeld multiple sclerose of de ziekte van Huntington)
 ziekten van het oog (bijvoorbeeld glaucoom of staar)
 ziekten van het oor en het evenwichtsorgaan (bijvoorbeeld middenoorontsteking of de ziekte van Menière)
 ziekten van het hart en het vaatstelsel (bijvoorbeeld hartinfarct of spataderen)
 ziekten van het ademhalingsstelsel (bijvoorbeeld COPD of longontsteking)
 ziekten van het spijsverteringskanaal (bijvoorbeeld maagzweer of galstenen)
 ziekten van de huid en het onderhuidse weefsel (bijvoorbeeld psoriasis of doorligplekken)
 ziekten van de spieren, de botten en het bindweefsel (bijvoorbeeld zweepslag, osteoporose, of SLE)
 ziekten van het urinewegsysteem en de geslachtsorganen (bijvoorbeeld blaasontsteking, geslachtsziekten)
 ziekten van de zwangerschap, de geboorte en het kraambed (bijvoorbeeld HELLP-syndroom, zwangerschapsvergiftiging, schouderdystocie of kraamvrouwenkoorts)
 ziekten van de pasgeborene (bijvoorbeeld hyperbilirubinemie)
 aangeboren misvormingen, aangeboren afwijkingen en chromosoomafwijkingen (bijvoorbeeld spina bifida, klompvoetje of syndroom van Down)
 klachten, symptomen, laboratoriumafwijkingen en klinische afwijkingen, niet anders gespecificeerd (bijvoorbeeld onbegrepen koorts of hoofdpijn)
 letsel, vergiftigingen of andere gevolgen van externe oorzaken (bijvoorbeeld onderkoeling, koolstofmonoxidevergiftiging of caissonziekte )
 externe oorzaken van overlijden en permanente schade (bijvoorbeeld auto-ongelukken of automutilatie of medische complicaties)
 factoren die de gezondheid beïnvloeden (bijvoorbeeld contact met infecties)
 nieuwe ziekten, nog niet anders gespecificeerd (bijvoorbeeld SARS - inmiddels gewoon een infectieziekte)

 Geneesmiddelen

Geneesmiddelen of medicijnen (ook wel farmaca) zijn chemische verbindingen die op biologische entiteiten (zoals eiwitten, celmembranen of DNA) inwerken en die gebruikt worden in de therapie, de preventie en de diagnostiek van aandoeningen.

Geneesmiddelen kunnen synthetisch (bv. paracetamol) of natuurlijk zijn. Natuurlijke geneesmiddelen worden bereid uit grondstoffen afkomstig van planten (bv. morfine) of schimmels (bv. penicillines). In Nederland en in vele andere landen mogen veel medicijnen, vooral sterk werkzame of potentieel gevaarlijke, alleen door een arts worden voorgeschreven. Een tweede categorie geneesmiddelen kan vrij (zonder recept van een arts) in een apotheek worden gekocht en een derde soort kan ook bij de drogist en de supermarkt (maar nooit via zelfbediening) worden aangeschaft. Welke medicijnen in welke categorie vallen, wordt bij wet bepaald en kan van land tot land enigszins verschillen.

Voor traditionele kruidengeneesmiddelen, waaronder Chinese en ayurvedische kruidengeneesmiddelen, bestaat in de Europese Unie een vereenvoudigde registratieprocedure. Daarbij volstaat een lange gebruikstraditie voor de onderbouwing van kwaliteit, veiligheid en werkzaamheid. Er zijn geen veiligheidstests of klinische studies vereist voor registratie als geneesmiddel. Traditionele kruidengeneesmiddelen worden op beperkte schaal gebruikt binnen de reguliere geneeskunde.

Voor homeopathische geneesmiddelen bestaat sinds 2002 een dergelijke vereenvoudigde registratie binnen de Europese Unie. Hierin moet alleen de farmaceutische kwaliteit en de veiligheid van het middel worden aangetoond. De werkzaamheid hoeft niet te worden aangetoond, wel moet er een disclaimer op het etiket waarin wordt vermeld dat de werkzaamheid niet volgens wetenschappelijke criteria is beoordeeld.

 Alternatieve geneeswijzen

 Specialismen in Nederland
De opleiding tot arts bestaat in Nederland uit een gedeelte van vier jaar dat afgesloten wordt met een doctoraalexamen. Daarna volgt nog een gedeelte van twee jaar welke bestaat uit het volgen van verschillende stages (coassistentschappen) in allerlei specialismen als coassistent. Sommige opleidingen zijn gaandeweg overgestapt op het bachelor-master systeem. Uiteindelijk sluit de student de opleiding af met het afleggen van het artsexamen. Na succesvolle afronding verkrijgt hij zijn artsenbul en wordt geregistreerd in het BIG-register als basisarts. Daarmee kan men echter nog weinig beginnen. Er volgt eerst nog een specialisatie, bijvoorbeeld als huisarts, internist, longarts, oogarts etc. Pas na die specialisatie is men daadwerkelijk geneeskundig voldoende geschoold om volledig zelfstandig patiënten te behandelen. De studie inclusief specialisatie duurt in totaal negen tot twaalf jaar.

Door sommige universiteiten is het curriculum gewijzigd waardoor studenten al in hun vierde jaar in de kliniek stages volgen. Dit is bijvoorbeeld het geval op de Rijksuniversiteit Groningen, de Universiteit van Utrecht (al in het derde jaar) en de Vrije Universiteit.

In Nederland zijn er drempels bij het inschrijven voor de opleiding geneeskunde, omdat er minder opleidingsplaatsen dan aanmelders zijn. De overheid hanteert daarom een numerus fixus (instroombeperking) geregeld via de Dienst Uitvoering Onderwijs. De meeste plaatsen werden vergeven door middel van een gewogen loting, maar op enkele universiteiten (Rotterdam, Amsterdam (UvA en VU) en sinds 2009 ook Groningen) bestond al de mogelijkheid om via decentrale selectie een opleidingsplaats te bemachtigen. Vanaf 2015 is er geen gewogen loting meer en hanteren alle universiteiten de decentrale selectie. In Groningen (zijinstroom geneeskunde), Utrecht (SUMMA) en Maastricht (A-KO) is er de mogelijkheid om via zij-instroom of een ander verkort traject arts te worden. Bij de SUMMA en A-KO wordt naast de opleiding tot arts ook opgeleid tot klinisch onderzoeker. Om toegelaten te worden tot de SUMMA (40 plaatsen per jaar) en de A-KO (55 plaatsen per jaar), moet de kandidaat een kennistoets en een serie interviews afleggen. Deze interviews gaan in op de motivatie en communicatieve vaardigheden van de onderzochte.

Binnen de moderne geneeskunde bestaan er meer dan 700 specialismen, waarvan er in Nederland een dertigtal gangbaar zijn. Na zijn basisopleiding volgt nagenoeg elke arts een opleiding tot enig specialisme. Daarin kunnen drie hoofdrichtingen worden onderscheiden: de eerstelijns curatieve zorg, de sociale geneeskunde en de klinische specialismen. Enkele specialismen zijn niet officieel erkend. De Koninklijke Nederlandse Maatschappij tot bevordering van de Geneeskunst (KNMG) formuleert de opleidingseisen en beheert de registers voor de diverse specialismen. Registratie van de arts in een van deze registers is een waarborg voor de kwaliteit van diens opleiding.

De eerstelijns curatieve zorg kent drie specialismen: huisartsgeneeskunde, specialisme ouderengeneeskunde en arts voor verstandelijk gehandicapten.

De sociale geneeskunde richt zich onder meer op de gezondheid van (specifieke groepen binnen) de bevolking. Tot de sociale geneeskunde worden gerekend de specialismen arbeid en gezondheid – bedrijfsgeneeskunde, maatschappij en gezondheid en verzekeringsgeneeskunde.

De forensische geneeskunde vormt een aparte subdiscipline binnen de geneeskunde en maakt tevens deel uit van de forensische wetenschap.

De klinische specialismen vindt men doorgaans terug in het ziekenhuis. Zij kunnen zich onder andere bezighouden met een specifiek orgaan (bijvoorbeeld oogheelkunde), orgaansysteem (bijvoorbeeld gastro-enterologie) of met systemische ziekten (bijvoorbeeld reumatologie). Zij kunnen zich ook toespitsen op een bepaalde levensfase (bijvoorbeeld neonatologie, geriatrie, op de gevolgen van niet te genezen aandoeningen (bijvoorbeeld revalidatiegeneeskunde) of op een aspect van het menselijk gedrag (bijvoorbeeld seksuologie). Ten slotte zijn er de zogenaamde ondersteunende specialismen, die zich bezighouden met laboratoriumonderzoek voor de diagnostiek en de behandeling zoals medische microbiologie, klinische chemie en pathologie (pathologische anatomie). De in Nederland erkende klinische specialismen zijn:

beschouwend dermatologie, interne geneeskunde,cardiologie, gastro-enterologie, klinische geriatrie, longziekten en tuberculose, reumatologie, kindergeneeskunde, klinische neurofysiologie, neurologie, psychiatrie, en revalidatiegeneeskunde.

ondersteunend anesthesiologie, klinische genetica, klinische chemie, medische microbiologie, nucleaire geneeskunde, oncologie, pathologie, radiologie en radiotherapie.

snijdend heelkunde, KNO-heelkunde, neurochirurgie, gynaecologie, kaakchirurgie, oogheelkunde, orthopedie, plastische chirurgie, algemene chirurgie, thoraxchirurgie en urologie.

Binnen deze specialismen bestaan nog tal van kennisgebieden, zoals de hepatologie binnen de inwendige geneeskunde.

Niet erkende specialismen zijn onder meer tropengeneeskunde, sportgeneeskunde, allergologie en militaire gezondheidszorg.

 Specialisaties in België
In Vlaanderen maken de studenten geneeskunde na het zesde jaar een keuze:
 huisartsengeneeskunde
 sociale geneeskunde (verzekeringsgeneeskunde, schoolgeneeskunde, ... )
 wetenschappelijk onderzoek
specialistische gezondheidszorg (kindergeneeskunde, psychiatrie, orthopedie, oogheelkunde enz.).

In Vlaanderen staat de studie open voor al wie een diploma secundair onderwijs (of gelijkwaardig) bezit, én slaagt in een toelatingsproef. De proef gaat over kennis van wetenschappen en de vaardigheid informatie te verwerkenAlgemene informatie toelatingsexamen geneeskunde 2014.

De erkenning van een geneeskundige specialisatie gebeurt door middel van de vermelding ervan in een Koninklijk Besluit. Dit wordt in het Belgisch Staatsblad gepubliceerd. De in België erkende geneeskundige specialisaties dragen de titel van geneesheer-specialist in de desbetreffende specialisatie.

 Erkende specialisaties in België
Anesthesie-reanimatie
- Arbeidsgeneeskunde
- Cardiologie
- Dermato-venereologie
- Endocrino-Diabetologie
- Functionele en professionele revalidatie van gehandicapten
- Fysische geneeskunde
- Gastro-enterologie
- Geriatrie
- Gynaecologie en verloskunde
- Heelkunde
- Intensieve zorgen
- Inwendige geneeskunde
- Klinische biologie
- Mond-, kaak- en aangezichtschirurgie
- Nefrologie
- Neurochirurgie
- Neurologie
- Neuropsychiatrie
- Nucleaire geneeskunde
- Nucleaire in-vitrogeneeskunde
- Oftalmologie
- Orthopedie
- Otorinolaryngologie
- Pathologische anatomie
- Pediatrie
- Pediatrische neurologie
- Plastische, reconstructieve en esthetische heelkunde
- Pneumologie
- Psychiatrie
- Radiotherapie-Oncologie
- Reumatologie
- Revalidatie
- Röntgendiagnose
- Stomatologie
- Urgentiegeneeskunde
- Urologie

 Zie ook
 Portaal:Geneeskunde
 Gezondheid van A tot Z
 Farmacie
 Vlaamse Geneeskundige Kring





Agalactie of melkgebrek is de afwezigheid van, of het niet goed functioneren van, de afscheiding van moedermelk na de geboorte. Men associeert het in het algemeen met het syndroom van Sheehan, volgend op excessief postnataal bloedverlies.

In de diergeneeskunde gebruikt men het begrip voornamelijk indien de oorzaak van het probleem niet ligt bij een morfologisch waarneembare aandoening van de uier. Agalactie is een belangrijke component van het mastitis‑metritis‑agalactie syndroomEuroscience-Vetline: Definitie "Agalactie".

Geneeskunde
Diergeneeskunde



Artsexamen is in Nederland een staatsexamen ter verkrijging van de titel arts.
Voorafgaand aan de invoering van dit Nederlandse staatsexamen, in het begin van de 19e eeuw, bestond er een historisch gegroeide chaos in de bevoegdheden tot het uitoefenen van de geneeskunde en daaraan gepaard een tekort aan geneeskundige hulp. In 1865 werd door Thorbecke het Artsexamen ingevoerd.

 Ontstaansgeschiedenis
In de Middeleeuwen verleenden de universiteiten de graden magister, licentiatus en doctor. Ook de faculteit geneeskunde kende het licentiaat naast het doctoraat. Aan het doctoraat was de bevoegdheid tot het geven van onderwijs in alle landen verbonden. Langzaam werden het licentiaat en het doctoraat samengetrokken tot één geheel: een examen en de verdediging van een proefschrift. Daarmee werden de wetenschappelijke graad en de praktijkbevoegdheid verkregen.
In de achttiende eeuw groeide de behoefte aan een academische opleiding in de heel- en verloskunde, waar deze opleiding tot dan toe aan de Gilden was toevertrouwd. Na de opheffing der Gilden (1798) werd de opleiding universitair, maar de examens gebeurden door de provinciale Commissies van Geneeskundig Onderzoek en Toevoorzicht.
Bij het Besluit op de Organisatie van het Hooger Onderwijs in de Noordelijke Provinciën (Koninklijk Besluit 2 augustus 1815) werd besloten dat men in drie vakken afzonderlijk moest promoveren. Eerst kwam de promotie tot doctor medicinae na de verdediging van een proefschrift, daarna de promotie tot chirurgiae doctor en tot artis obstetriciae doctor door examen en bewijzen van praktische vaardigheid.

 Artsexamen
Het was Thorbeckes oorspronkelijk plan om de titel van genees-, heel- en verloskundige aan het in te voeren Artsexamen te verbinden. Maar tijdens zijn behandeling van het wetsontwerp in de Tweede Kamer op 21 maart 1865 ontstond het voorstel om aan de staatsbevoegdheid de titel van arts te verbinden. De Wet op het Artsexamen dateert van 1 juni 1865 en trad in werking op 1 januari 1866. Hiermee werd het doctorsdiploma en het vroegere licentiaatsdiploma losgekoppeld van de hoedanigheid van arts en de dokter daarmee het recht ontnomen dr. voor zijn naam te plaatsen. In andere landen is dat anders gelopen. In Duitsland kan een arts over zijn afstudeeronderzoek een - klein - proefschrift schrijven en ontvangt dan de titel Dr. med.. België en Zwitserland kennen soortgelijke regelingen.Lindeboom GA. Geschiedenis van de wetgeving op het gebied van de artsopleiding, het artsexamen en het artsdiploma. Ned. T. Geneesk. 1978;122;47:1818-9
In Nederland kan men dus wel dokter (arts, doctorandus = hij die (nog) doctor worden moet) en tegelijkertijd niet doctor zijn. Een minderheid van de artsen in Nederland is tevens gepromoveerd tot doctor. Verder leidt de term “arts” internationaal soms tot verwarring evenals de onofficiële titel “drs” (doctorandus).
Iedere universiteit kent zijn eigen presentatievorm van het Artsexamen. De plechtigheid omvat het afleggen van de eed of belofte en het tekenen en uitreiken van de bul. Daarna is de gediplomeerde basisarts.
De Wet op de Beroepen in de Individuele Gezondheidszorg (BIG), regelt de zorgverlening door beroepsbeoefenaren. Degene die het Artsexamen heeft behaald en zich in het register heeft ingeschreven, mag de door de wet beschermde titel voeren, waarmee de deskundigheid van de geregistreerde beroepsbeoefenaren voor iedereen herkenbaar is.

Examen
Geneeskunde



Atriaal natriuretisch peptide (ANP) is een hormoon dat wordt afgegeven door de atria van het hart. Wanneer reksensoren in de atriumwand een hogere bloeddruk, bijvoorbeeld door een toegenomen bloedvolume, detecteren wordt er meer ANP afgegeven. ANP heeft een direct effect op de natriumresorptie in de nieren. Het zorgt dat in de verzamelbuis van nefronen minder natrium teruggeresorbeerd wordt. Het verhoogt dus de natriumsecretie. Door deze lagere terugresorptie neemt uiteindelijk het bloedvolume af door een afgenomen osmose. In het geval van een lagere bloeddruk in de atria zal er dus minder ANP afgegeven worden, waardoor meer natrium teruggeresorbeerd wordt en het bloedvolume toeneemt. Daarnaast heeft ANP ook een dilaterende werking op de afferente arteriool van de nier. Bij een lage bloeddruk zal er dus minder dilatatie van deze arteriool zijn. Dit geeft meer weerstand en zal ervoor zorgen dat er minder bloed naar de nieren gaat. Hierdoor zal het bloedvolume ook toenemen.

Geneeskunde
Hormoon



Bacteriëmie is het verschijnsel van bacteriën in de bloedbaan. Dit mag niet worden verward met sepsis. Bacteriëmie ontstaat altijd bij extractie van een tand of kies, maar kan ook veroorzaakt worden door tandenpoetsen, endoscopie, het inbrengen van een katheter of bij vaginale geboorte. Deze bacteriëmieën zijn over het algemeen transiënt, wat betekent dat het bloed na enkele minuten alweer geklaard is.

Geneeskunde



Met bewustzijn wordt het geestesvermogen aangeduid dat het individu in staat stelt de buitenwereld waar te nemen en te verwerken, oftewel een beleving of besef te hebben van het eigen ik, ingebed in zijn omgeving.

Het individuele bewustzijn verwerkt opgedane zintuiglijke indrukken van de natuurlijke omgeving, van mensen, van voorwerpen, en reflecteert op de emoties, gedachten of behoeften die bij het individu door deze indrukken worden opgeroepen. Het bewustzijn is het weten of ervaren van wat er zintuiglijk en cognitief in het eigen ik omgaat, met eventueel het vermogen om daarover te communiceren. Andere begrippen die met het begrip 'bewustzijn' worden geassocieerd zijn: waakzaamheid, geestesgesteldheid, arousal, gevoel, intentionaliteit, geheugen, geweten en begrijpen.

De filosofie van de geest is de tak van de filosofie die het concept 'bewustzijn' nader poogt te definiëren. Deze tak van filosofie houdt zich bijvoorbeeld bezig met de wisselwerking tussen lichaam (fysiologie) en geest (psychologie), bekend als het lichaam-geestprobleem, en meer specifiek met de wisselwerking tussen hersenactiviteit en bewustzijnservaring, bekend als het moeilijke probleem van bewustzijn. Ook vragen als of, en in hoeverre, er sprake is van bewustzijn bij dieren en bij kunstmatige intelligentie, en of er een precieze locatie van het bewustzijn in het lichaam is aan te wijzen, houden de filosofie, de biologie en de psychologie bezig.

Er bestaan daarnaast meerdere metafysische standpunten met betrekking tot het bewustzijn, met name het dualisme en het monisme. Het monisme is sinds de eerste helft van de 20e eeuw sterk in opkomst. Ook zijn er Oosterse stromingen die het bewustzijn proberen te verklaren.

Mede dankzij technologische ontwikkelingen is er vanaf 1980 sprake van sterk toegenomen wetenschappelijk onderzoek naar het bewustzijn binnen vooral de psychologie en de geneeskunde. De term 'bewustzijn' vervangt in de wetenschap en de filosofie de wetenschappelijk verouderde termen 'ziel', 'geest' en 'psyche'.

Het bewustzijn wordt door de psychologische wetenschap onderverdeeld in een uitwendig (naar buiten gericht) leven: gedragingen met betrekking tot andere mensen en de omgeving, en een inwendig (naar binnen gericht) leven: de individuele gedachten of gevoelens. De psychologie onderzoekt wijzigingen/beperkingen van het normale bewustzijn, veroorzaakt door psychische aandoeningen, hersenbeschadiging of drugsgebruik. Dit onderzoek betreft met name de experimentele psychologie, de neuropsychologie en de cognitieve psychologie.

In de geneeskunde is de beoordeling van het bewustzijn praktisch gericht op genezing. Het gaat daarbij om de mate waarin iemand al of niet bij bewustzijn is, bij bewustzijnsstoornissen als coma of locked-in-syndroom, of bij verwardheid of een delier.

De cognitieve neurowetenschap is erin geslaagd toetsbare verklaringsmodellen op te stellen van de 'neurale correlaten van bewustzijn': het wetenschappelijk aantoonbare verband tussen neurologische activiteit in de hersenen en het bewustzijn.

Omtrent de evolutionaire ontwikkeling en oorsprong van het bewustzijn bestaan diverse wetenschappelijke opvattingen. Zo zijn er binnen uiteenlopende natuurwetenschappelijke disciplines als de kwantummechanica, het elektromagnetisme en de wiskundige natuurkunde noëtische (wetenschappelijk-intuïtieve) verklaringsmodellen of hypothesen over het bewustzijn voorhanden. Ook verschillende spirituele, esoterische en religieuze stromingen definiëren het bewustzijn ieder op hun eigen manier.

 Terminologie
De term bewustzijn heeft in de dagelijkse omgangstaal diverse betekenissen, die (gedeeltelijk) overlappen met die van geest, ziel en psyche. Anders dan bij voornoemde termen heeft 'bewustzijn' geen uitsluitend theologische of dualistische connotatie; de term 'bewustzijn' wordt ook gebruikt in de wetenschap. Verwante begrippen, elk met verschillende connotaties, zijn: waakzaamheid, ervaring, geestesgesteldheid, arousal, gevoel, subject, subjectiviteit, alertheid, intentionaliteit, beseffen, geheugen, geweten, weten en begrijpen. Verder idiomatisch gebruik van de term 'bewustzijn': 'bij bewustzijn': wakend, niet bewusteloos, en 'buiten bewustzijn': bewusteloos of slapend. Gerelateerde termen en concepten zijn alertheid, zelfbewustzijn, vrije wil en persoonsidentiteit. Het woordenboek der Nederlandsche Taal definieert bewustzijn als: het zich bewust zijn van iets, besef van iets. De definitie van de Dikke Van Dale is: het beseffen en kennen van het bestaan van iets of van zichzelf. Verder wordt het concept 'bewustzijn' op diverse manieren gedefinieerd, al naargelang de verschillende vakgebieden.thumb|Het woord bewustzijn komt van het Duitse woord Bewusstsein, afgeleid van het Latijnse woord conscientia. Wat René Descartes als eerste omschreef met interne getuigenis als betekenis.
 Etymologie

De Nederlandse term bewustzijn is ontleend aan het Vroegnieuwhoogduitse Bewusstsein, een filosofische term, omstreeks 1720 geïntroduceerd door de filosoof Christian Wolff (1679-1754). Het Vroegnieuwhoogduitse bewusst dateert van een eeuw eerder. 'Bewusstsein' is een leenvertaling van het Latijnse woord conscientia (letterlijk: 'medeweten', < con 'met' en scientia 'weten') met als denotatie het zich bewust zijn van de (im)moraliteit van zijn handelingen. Het Nederlandse woord consciëntie is een directere afstamming van het Latijnse conscientia, namelijk een leenwoord via het Frans, met als synoniem geweten (het innerlijke besef van goed en kwaad), en is gedocumenteerd vanaf 1588. Het Latijnse conscientia verschijnt voor het eerst in juridische teksten van een schrijver als Marcus Tullius Cicero, rond het begin van de jaartelling. Het betekende toen een getuige die kennis heeft van iemands daden. Er wordt aangenomen dat René Descartes (1596-1650) als eerste conscientia gebruikte met de verinnerlijkte betekenis interne getuigenis. Het uiteindelijke concept 'bewustzijn' zoals we dat vandaag de dag nog kennen wordt toegeschreven aan John Locke (1632 – 1704), die de term consciousness gebruikte, vertaald als passerende perceptie in iemands geest.

 Conceptvorming

Zowel filosofen als mensen in het algemeen verschillen van mening over wat het bewustzijn precies inhoudt. Hoewel de meeste mensen wel een idee of intuïtie hebben over het bewustzijn, beweren sceptici dat die intuïtie onjuist is omdat het concept van bewustzijn (intrinsiek) incoherent zou zijn, of omdat onze intuïties over bewustzijn gebaseerd zijn op illusies. Gilbert Ryle stelt bijvoorbeeld dat het traditionele begrip van bewustzijn is gebaseerd op een cartesiaans dualistische visie, die ten onrechte een onderscheid maakt tussen lichaam en geest of de wereld en de geest. Hij stelt dat we niet spreken van geesten, lichamen en een wereld, maar van individuen of personen in de wereld. Dus door te spreken over 'het bewustzijn' kunnen we onszelf misleiden door te denken dat het bewustzijn gescheiden is van gedrag en linguïstiek. Morris Berman spreekt van een 'participerend bewustzijn' waarbij de waarnemer niet wordt gescheiden van de waargenomen wereld. Een behoorlijk aantal filosofen en wetenschappers zijn ontevreden vanwege de onduidelijkheden in de ontwikkeling van een juiste definitie van het bewustzijn.[[Bestand:Timeline evolution of life.svg|thumb|left|Waarom, hoe en wanneer het subjectieve bewustzijn is geëvolueerd zijn de grootste mysteries van het bewustzijn. Hiermee wordt de evolutie van gezichtspunt bedoelt, oftewel het; hoe is het om een bepaald organisme te zijn'. Of Merkwelt, Duits voor; 'manier van kijk op de wereld' of; 'eigenaardig individueel bewustzijn'.]]thumb|Het kernprincipe van Marvin Minsky's filosofie stelt: de geest is wat de hersenen doen.

Filosofen zoals Ludwig Wittgenstein hebben taalkundige kritiek, zij stellen dat het op dwaling berust om te vragen hoe mentale en biologische toestanden op elkaar aansluiten. Menselijke ervaringen kunnen beschreven worden op verschillende manieren, bijvoorbeeld in mentale en fysieke zin. Als we bijvoorbeeld over de hersenen spreken zou dat in de verkeerde context zijn; als we een mentaal vocabularium gebruiken, met als bijgevolg dat het een categoriefout wordt of een conceptuele verwarring.

Ondanks de moeilijkheden van het definiëren beargumenteren veel filosofen dat het bewustzijn een eenduidig concept is, die (intuïtief) wordt begrepen door de meerderheid. Anderzijds geeft de onenigheid over de definitie aan dat het bewustzijn verschillende betekenissen heeft volgens verschillende mensen. Waarschijnlijk omdat het bewustzijn op zichzelf, naast de objectieve eigenschappen, ook subjectieve en intersubjectieve eigenschappen bevat.

In 1976 schreef Richard Dawkins; "De evolutie van het vermogen om te simuleren heeft schijnbaar geleid tot het subjectieve bewustzijn. Waarom dit zou zijn gebeurd, is voor mij, het meest diepgaande mysterie waarmee de moderne biologie wordt geconfronteerd".

In 2004 lieten acht neurowetenschappers weten dat het nog te vroeg is om het bewustzijn te definiëren, zij schreven; "We hebben geen idee hoe het bewustzijn kan ontstaan vanuit de fysieke activiteit van de hersenen, en we weten niet of bewustzijn kan ontstaan vanuit niet-biologische systemen, zoals computers. Op dit moment verwacht de lezer een zorgvuldige en nauwkeurige definitie van het bewustzijn. U wordt teleurgesteld. Het bewustzijn is nog geen wetenschappelijke term die op deze manier gedefinieerd kan worden. Momenteel gebruiken we het bewustzijn als term op verschillende en meerduidige manieren. Nauwkeurige definities van verschillende aspecten van bewustzijn zullen ontstaan... maar om in dit stadium een nauwkeurige definitie te geven is voorbarig".

Max Velmans en Susan Schneider omschrijven het bewustzijn als; "Alles waar we ons bewust van zijn op een gegeven moment maakt deel uit van ons bewustzijn. Dat maakt een bewuste ervaring zowel het meest bekende als het meest mysterieuze aspect van ons leven".

 Vraagstelling

De taak om het bewustzijn als verklaringsmodel op te stellen is op zich al een vrij uitgebreid en divers project, zowel in de filosofie als in de wetenschap. Het onderzoek kan worden samengevat door middel van een aantal hoofdvragen. De vragen richten zich op de beschrijving (van de eigenschappen) van het bewustzijn, de onderliggende basis of oorzaak van het bewustzijn en de rol of waarde van het bewustzijn. In de praktijk zijn de antwoorden meestal afhankelijk van elkaar, samen vormen zij een gangbare en bruikbare structuur die wordt ingezet om het bewustzijn zo adequaat mogelijk te verklaren. De relevante vragen kunnen simpelweg als volgt onderverdeeld worden:

 De omschrijvende vraag: Wat is het bewustzijn? Bijvoorbeeld wat de belangrijkste eigenschappen zijn en met welke middelen kunnen ze het beste worden ontdekt, beschreven of gemodelleerd.
 De verklarende vraag: Hoe werkt het bewustzijn? Dus hoe het kan bestaan, hoe kan het bijvoorbeeld ontstaan vanuit onbewuste entiteiten of processen (wat zijn de operationele systeemeisen).
 De functionele vraag: Waarom bestaat het bewustzijn? Wat is de functionele rol, heeft het een meerwaarde; waarom is het bewustzijn tot stand gekomen.

 Bewustzijnstypes
thumb|Het P-bewustzijn (phenomenal consciousness) en het A-bewustzijn (acces / functional consciousness).
Ned Block maakt een onderscheid tussen twee soorten van bewustzijn, namelijk: fenomenaal-, fenomenologisch- of P-bewustzijn (phenomenal consciousness) en toegankelijk-, functioneel- of A-bewustzijn (access consciousness of functional consciousness). Het P-bewustzijn bestaat uit subjectieve ruwe indrukken, gevoelens en belevingen, bijvoorbeeld van kleuren of geluiden. Deze soort van ervaring wordt als onafhankelijk van het gedrag beschouwd en hoeft geen invloed op gedrag te hebben. In de filosofie van perceptie gaat men bijvoorbeeld na in welke mate sensorische kwaliteiten, zoals: geluid, geur of kleur kunnen bestaan in een objectieve realiteit, ten opzichte van de subjectieve waarneming daarvan. Het P-bewustzijn wordt door Steven Pinker ook wel sentience genoemd, wat gevoelsvermogen betekent ten opzichte van denkvermogen (rede).

Het A-bewustzijn is het vermogen om over inhoud van gedachten en waarnemingen te vertellen en die ook te koppelen aan gedragingen. Het is de bewuste toegankelijkheid die we gebruiken wanneer we bijvoorbeeld informatie koppelen aan waarnemingen, gedachten, herinneringen of gedragingen. David Chalmers heeft aangevoerd dat het A-bewustzijn ten opzichte van het P-bewustzijn relatief gezien makkelijker is om te beschrijven, bijvoorbeeld in termen van de neurowetenschap. Hoewel sommige filosofen zoals Daniel Dennett het verschil en bestaan van P-bewustzijn en A-bewustzijn betwisten, wordt de onderscheiding over het algemeen wel aanvaard. Het is verder ook discutabel of het P-bewustzijn en het A-bewustzijn altijd samengaan, met de vraag of zij ieder ook afzonderlijk kunnen bestaan.

Een andere onderscheiding van bewustzijn wordt gemaakt tussen een bewustzijnstoestand of arousaltoestand en een bewustzijnsinhoud of bewustzijnservaring. Bij een bewustzijnstoestand gaat het om een bepaalde hoedanigheid van het bewustzijn, zoals: slaperigheid, waakzaamheid of inspanning, terwijl bij een bewustzijnsinhoud gaat het om ergens bewust van zijn, zoals: iets zien, horen, herinneren, plannen of fantaseren. Onderling moet de bewustzijnstoestand relatief gezien vrij hoog zijn voor een bepaalde bewustzijnsinhoud.

 Filosofie

Het bewustzijn is een groot onderwerp in de filosofie, in het bijzonder van de richting aangeduid als de filosofie van de geest. Naast de mentale processen, functies en eigenschappen wordt het bewustzijn in een bepaald verband gebracht met het lichaam. Het verband wordt op diverse manieren aangekaart en omschreven, omdat er namelijk nog geen algemeen aanvaarde theorie over bestaat. Dit wordt over het algemeen aangegeven als het zogenaamde lichaam-geestprobleem. Dit concept is het centrale thema binnen de filosofie van de geest, waarvan de oorsprong kan worden teruggevoerd tot ongeveer 2500 jaar geleden.

 Voorgeschiedenis
thumb|Boeddha sprak over het bewustzijn in het achtvoudige pad tussen de zesde en vierde eeuw voor onze jaartelling.
De belangstelling voor de aard van bewuste ervaring is er ongetwijfeld al zolang er mensen zijn met zelfreflectie. De mens maakte bijvoorbeeld al grotschilderingen over hun belevingen nog voordat het schrift is ontstaan. De eerste omschreven bewustzijnstheorieën stammen uit de Westerse filosofie en de Oosterse filosofie. Het boeddhisme sprak bijvoorbeeld over het bewustzijn en de aspecten daarvan op diverse manieren. Centraal binnen de boeddhistische leer staat het tot rust brengen van de geest. Zoals in de eerste lering van Gautama Boeddha over de vier nobele waarheden, die stelt namelijk dat er lijden is, het lijden een oorzaak heeft en dat het lijden kan worden opgeheven; door het zogenaamde achtvoudige pad te volgen, waarin het bewustzijn al vrij uitgebreid wordt omschreven. Een van de eerste opvattingen uit de hindoeïstische filosofie is die van de sankhya-school, waarin de wereld wordt onderverdeeld in geest (purusha) en materie (prakrti).

thumb|left|De school van Athene toont diverse filosofen op hun rationele zoektocht naar de waarheid, zoals van ervaring.
De presocratische- en de antieke filosofie gebruikten bewustzijn niet als term, maar beschreven wel de fenomenen van bepaalde waarnemingen, zoals bijvoorbeeld de beschrijvingen die Homerus deed in de Ilias. De ideeënleer van Plato beschrijft een wereld van ideeën of herinneringen (anamnesis) en een wereld (van voorwerpen) om ons heen, oftewel de zintuiglijke indrukken (aisthêsis). De overeenkomende kennistheorie van Aristoteles stelt dat het geheugen ontstaat uit waarneming (mnêmê), oftewel een soort innerlijk beeld die door herinnering opgeroepen kan worden. Die herinnering komt ook vanuit waarneming en kan leiden tot een ervaring (empeiria). Hoewel de Westerse filosofie en de Oosterse filosofie voor de jaartelling meestal dualistisch waren, is het monisme in de Westerse wereld als eerste door Parmenides omschreven. In de Oosterse wereld kwamen de concepten van brahman en tao, geformuleerd door onder andere Laozi, al overeen met het monisme.
thumb|Consciëntie was de kennis van het innerlijke leven gedeeld met god.
In de opvolgende middeleeuwen werd er in de Westerse filosofie vrijwel geen onderscheid gemaakt tussen consciëntie (geweten) en bewustzijn. Een christelijk kenmerk van de ziel was bijvoorbeeld het vermogen om zichzelf te leren kennen samen met de getuigenis van God. René Descartes (1596 - 1650) herdefinieerde de term consciëntie vervolgens. De betekenis daarvan heeft eerder verband met het werk van Aristoteles dan met de middeleeuwse filosofie, namelijk omdat de Griekse filosofen ook een onderliggend probleem of onderscheiding van lichaam en geest beschreven.

Na Descartes waren er meer geleerden die een verklaringsmoeilijkheid aangaven. Zoals Isaac Newton (1643 - 1727), die in een brief aan Henry Oldenburg aangaf, dat het niet gemakkelijk is om te bepalen door welk werkingsmechanisme het licht in onze gedachten een fantoom van kleur kan produceren. Of Gottfried Leibniz, die stelde zich een hypothetische molen voor als het onderliggende mechanisme voor het bewustzijn, waarin we delen zien die mechanisch tegen elkaar aanduwen, terwijl we de perceptie zelf niet zullen aantreffen, dit staat bekend als Leibniz's gap. Ook Thomas Huxley (1825 - 1895) merkte op hoe zoiets opmerkelijks als een bewustzijnstoestand tot stand kan komen als een gevolg van 'geïrriteerd' zenuwweefsel. Hij vermeldde daarnaast dat het net zo onverklaarbaar is als de verschijning van Djin nadat Alladin over zijn wonderlamp wrijft.

 Concepten
Er zijn diverse concepten binnen de filosofie over het bewustzijn die een belangrijke rol spelen. Zoals het aangeven van een aantal bekende bewustzijnsproblemen, dierenbewustzijn, kunstmatig bewustzijn, de locatie van bewustzijn, het bewustzijn als attribuut, qualia en de vraag of de wereld direct of indirect wordt waargenomen.

 Bewustzijnsproblemen
Bewustzijnsproblemen zijn op zich geen problemen waar we in het dagelijkse leven tegen aanlopen. Maar ze geven aan dat er verklaringen ontbreken die betrekking hebben op de oorzakelijke wisselwerking tussen lichaam en geest, hersenen en bewustzijn, fysiek en mentaal en het eigen bewustzijn ten opzichte van anderen.
thumb|René Descartes' illustratie van het lichaam-geestprobleem. Hij stelde dat de wisselwerking tussen lichaam en ziel plaatsvond in de pijnappelklier.
 Het lichaam-geestprobleem verwijst naar het centrale thema binnen de filosofie van de geest, stellende dat er schijnbaar een onverklaarbare wisselwerking tussen de niet stoffelijke (of de niet-fysieke) geest en het stoffelijke (of het fysieke) lichaam plaatsvindt. Voor zover bekend is Plato de eerste filosoof die zich met dit probleem bezig hield. Daarnaast is het lichaam-geestprobleem vooral sinds de 17e eeuw door René Descartes uitgebreider omschreven en bekender gemaakt. Hij stelde dat de wisselwerking tussen lichaam en ziel plaatsvond in de pijnappelklier, dit wordt niet meer wetenschappelijk ondersteunt. Er zijn veel verschillende benaderingen voorgesteld, niet alleen vanuit de klassieke filosofie maar ook vanuit Avicenna's filosofie en de vroegere Aziatische tradities. Aangezien er geen algemeen aanvaarde wetenschappelijke theorie van bewustzijn is - die de wederzijdse samenhang tussen hersenactiviteit en bewustzijnservaring oorzakelijk (naast de correlatie) kan verklaren - wordt dit ook wel het moeilijke probleem van bewustzijn genoemd.
 Het moeilijke probleem van bewustzijn verwijst naar het probleem dat men ondervindt wanneer we proberen uit te leggen hoe en waarom we (subjectieve) ervaringseigenschappen kunnen verwerven zoals de beleving van kleuren en smaken. David Chalmers heeft de term geïntroduceerd en contrasteert deze met een aantal relatieve 'makkelijke problemen', die op zich al behoorlijk moeilijk zijn om te verklaren. Chalmers benadrukt dat de makkelijke problemen allemaal een capaciteit of uitvoering van functies of gedragingen vertegenwoordigen. Bijvoorbeeld het onderscheiden, categoriseren en reageren op prikkels uit de omgeving, het integreren van informatie door cognitief proces en het rapporteren van mentale toestanden. Chalmers claimt dat het moeilijke probleem van bewustzijn los staat van de functies en gedragingen en dat het moeilijke probleem zal blijven bestaan, zelfs wanneer alle functies en gedragingen verklaard worden. Het bestaan van het moeilijke probleem van bewustzijn is controversieel en wordt betwist door sommige filosofen, zoals Daniel Dennett en Stanislas Dehaene.
 Het probleem van mentale oorzakelijkheid verwijst naar het idee dat er op het eerste gezicht geen twijfel over kan bestaan dat intentionele mentale gebeurtenissen dikwijls intentionele fysieke gebeurtenissen of acties kunnen veroorzaken en vice versa. Voorbeelden van fysiek-naar-mentaal zijn; dat alcohol drinken het concentratievermogen kan verminderen, of dat op de grond vallen pijn kan veroorzaken. Voorbeelden van mentaal-naar-fysiek zijn; dat iemand door schaamte kan gaan blozen, of dat een begroetingswens iemands arm kan laten stijgen. De vraag is hoe de interactie tussen mentaal en fysiek oorzakelijk gezien tot stand kan komen. Een van de eventuele oplossingen is de metafysische of materialistische theorie van: 'causale sluiting' (causal closure). Die stelt in sterke vorm dat; 'fysieke effecten alleen fysieke oorzaken kunnen hebben' en in zwakkere vorm dat; 'elke fysieke gebeurtenis een fysieke oorzaak heeft'. Over de geldigheid van causale sluiting wordt al lang gedebatteerd. Tegenargumenten zijn bijvoorbeeld dat de wetenschap subjectiviteit, het mentale of het bewustzijn als onderwerp vermijdt, en dat de wetenschap op zichzelf geen ondersteuning biedt, of bewijs levert voor een zogenaamde causale sluiting. Andere eventuele oplossingen voor het probleem van mentale oorzakelijkheid worden behandeld in diverse filosofische stromingen.
 Het probleem van andere geesten verwijst naar het idee dat ervaring essentieel is voor het bewustzijn en dat het alleen volledig bekend kan worden van binnenuit, het is van buitenaf in principe onzichtbaar. Een overgrote meerderheid is van mening dat andere mensen ook bewust zijn en geloven niet dat rotsen of bomen zich bewust zijn. De mogelijkheid van een zogenaamde filosofische zombie wordt weleens gebruikt om het probleem van andere geesten te benadrukken. Een filosofische zombie is een hypothetisch wezen die niet te onderscheiden is van een mens. Het wezen kan zich in alle opzichten precies zo gedragen als een mens, maar desondanks ontbreekt zijn (daadwerkelijke) bewustzijn. In dat opzicht kan men niet absoluut zeker weten of iemand anders wel echt een bewustzijn heeft, hoewel het wel heel aannemelijk lijkt. Het is daarmee vrijwel onmogelijk om een bewijs te leveren die een echt bewustzijn van een simulerend bewustzijn kan onderscheiden. Het meest gebruikte antwoord is dat het bewustzijn wordt toegeschreven aan andere mensen omdat hun uiterlijke kenmerken en gedragingen ook op die van anderen lijken. Ze zijn net zoals anderen, maar dan op een andere manier, inclusief het bewustzijn met een ervaring op een bepaalde (andere) manier.

 Theory of Mind

Gerelateerd aan het probleem van andere geesten is het vermogen om het perspectief van iemand anders ook te kunnen begrijpen, zoals diegene's; mentale, emotionele of gedragstoestand. Dit wordt aangeduid als de theory of mind (ToM). Vanuit de filosofie van de geest bestaan er twee visies over; simulatie-theorie en theorie-theorie. Simulatie-theorie stelt dat we geen theorie gebruiken om innerlijke processen van anderen te voorspellen, waarbij spiegelneuronen een belangrijke rol spelen. Theorie-theorie vereist wel een theoretisch begrip om gedrag van anderen in te schatten, vaak vanuit een volkspsychologie. Er is ook onderzoek naar dieren gedaan waarbij men bijvoorbeeld onderzoekt of dieren expliciet ToM bezitten, naast bijvoorbeeld de simpelere vormen van leren zoals bij associatief leren.

 Dierenbewustzijn
thumb|Volgens René Descartes konden alle dieren gereduceerd worden tot een machine.
Het dierenbewustzijn als onderwerp ondervindt ook een aantal moeilijkheden. Het is een specifieke vorm van het probleem van andere geesten, omdat dieren geen mogelijkheid hebben om over hun ervaringen te vertellen zoals mensen dat kunnen. Daarbij komt soms de ontkenning van dierenbewustzijn, wat zou kunnen betekenen dat een dier geen gevoel heeft, hun leven geen waarde heeft en dat schade toebrengen moreel gezien niet verkeerd is. Descartes wordt weleens beschuldigd van dierenmishandeling, omdat hij geloofde dat alleen mensen een onstoffelijke geest hadden. Dieren konden volgens hem reductionistisch verklaard worden als machines. Veel mensen hebben een sterker vermoeden dat sommige dieren zoals honden en katten een bewustzijn hebben en dat dieren zoals insecten dat niet hebben. Maar die vermoedens zijn niet vanzelfsprekend, want die zijn vaak gebaseerd op persoonlijke interacties met huisdieren en andere dieren die ze geobserveerd hebben.
thumb|left|Bonobo's beschikken over cognitieve vaardigheden zoals diercommunicatie, werktuiggebruik en zelfherkenning.

Filosofen die subjectieve ervaring als de essentie zien van het bewustzijn, geloven in het algemeen dat het bestaan en de aard van het dierenbewustzijn nooit volledig doorgrond kan worden. Thomas Nagel heeft dit standpunt uiteengezet in het invloedrijke essay What Is it Like to Be a Bat? (hoe is het om een vleermuis te zijn). Hij stelt dat een organisme zich bewust is '''als er iets is om zoals het organisme te kunnen zijn – iets van hoe het is voor een organisme'. Stellende dat het niet uitmaakt hoeveel we te weten komen over de hersenen en het gedrag van een dier, we kunnen onszelf nooit verplaatsen in de geest of het bewustzijn van het dier, om zodoende de wereld te ervaren zoals het dier die ervaart. Andere filosofen zoals Douglas Hofstadter verwerpen dit argument omdat het incoherent zou zijn. Daniel Dennett ontkent de ontoegankelijkheid van een vleermuisbewustzijn, stellende dat bepaalde bewustzijnskenmerken vatbaar zijn volgens een derdepersoons-observatie. Het is bijvoorbeeld bekend dat de echolocatie van vleermuizen een zeer beperkt bereik heeft. Hij stelt dat dergelijke aspecten van hun bewustzijn afgeleid kunnen worden vanuit nader onderzoek. Verschillende psychologen en ethologen pleiten voor het bestaan van dierenbewustzijn door een beschrijving te geven van een aantal gedragingen, waaruit blijkt dat dieren zich bewust zijn van bepaalde dingen.

Naast filosofische beschouwingen, zijn die er ook vanuit de biologie. Het volledig afwezig zijn van een bewustzijn bij dieren levert het probleem van Wallace op, doordat het een discrepantie veronderstelt tussen de lichamelijke en geestelijke evolutie van de mens en er sprake is van saltatie, een sprong in de evolutie. Volgens het middelmatigheidsprincipe is het onwaarschijnlijk dat al het leven op Aarde zich wel heeft voltrokken volgens het principe van de evolutie, maar dat de menselijke geest zich hieraan onttrokken heeft. Tegenwoordig wordt het probleem van Wallace niet meer als probleem beschouwd. Allereerst vereist natuurlijke selectie niet dat elke adaptatie direct een voordeel oplevert, zolang het geen nadelen voor de overleving met zich meebrengt. Daarnaast speelt ook seksuele selectie een rol bij evolutie. Ook zou de vroege mens zich anders dan Wallace stelde wel degelijk in een veeleisender omgeving hebben bevonden. Verder lijkt modern onderzoek naar dierlijke cognitie te suggereren dat het veronderstelde exceptionalistische antropocentrisme, het verschil tussen dierlijke en menselijke cognitie, minder groot is dan veelal gedacht en dat er eerder sprake is van evolutionaire continuïteit dan van een dualisme tussen geest en lichaam.

Al in 1739 stelde David Hume in A Treatise of Human Nature voor dezelfde hypotheses toe te passen op het geestelijk handelen bij dieren als bij mensen, wat bekend is geworden als de toetssteen van Hume:
Aangezien de uiterlijke activiteiten van dieren lijken op onze eigen gedragingen, oordelen wij dat hun innerlijk ook op het onze lijkt; en als we volgens hetzelfde principe één stap verder redeneren, moeten we concluderen dat aangezien onze innerlijke activiteiten op elkaar lijken, de oorzaken waaruit ze voortkomen ook op elkaar moeten lijken. Als er derhalve een hypothese wordt geopperd om een mentale operatie te verklaren die mens en dier gemeen hebben, moeten we dezelfde hypothese toepassen op beide.  (1739)'Tis from the resemblance of the external actions of animals to those we ourselves perform, that we judge their internal likewise to resemble ours; and the same principle of reasoning, carry'd one step farther, will make us conclude that since our internal actions resemble each other, the causes, from which they are deriv'd, must also be resembling. When any hypothesis, therefore, is advanc'd to explain a mental operation, which is common to men and beasts, we must apply the same hypothesis to both;  (1739): Book I, Part III, Section XVI. Of the reason of animals, vertaling in  (2016)

Hij liep daarmee ruim 130 jaar voor op Charles Darwin, die in 1872 in The Expression of the Emotions in Man and Animals stelde:
Rest nog de veel grotere moeilijkheid de oorzaak of oorsprong van de afzonderlijke uitdrukkingen te begrijpen, en te beoordelen welke van de theoretische verklaringen betrouwbaar is. Om zo goed mogelijk, zonder hulp van een of andere wet, met ons verstand te kunnen weten welke uit twee of meer verklaringen de meest bevredigende is, of welke geheel onbevredigend zijn, zie ik overigens maar één manier voor het toetsen van onze conclusies. Die manier is door na te gaan of hetzelfde beginsel waarmee een bepaalde uitdrukking schijnbaar verklaard kan worden, ook toepasbaar is in andere, verwante gevallen; en met name of hetzelfde algemene beginsel met bevredigende resultaten kan worden toegepast op zowel de mens als de lagere dieren. Ik ben geneigd te denken dat deze laatste methode de nuttigste is.  (1872)But there remains the much greater difficulty of understanding the cause or origin of the several expressions, and of judging whether any theoretical explanation is trustworthy. Besides, judging as well as we can by our reason, without the aid of any rules, which of two or more explanations is the most satisfactory, or are quite unsatisfactory, I see only one way of testing our conclusions. This is to observe whether the same principle by which one expression can, as it appears, be explained, is applicable in other allied cases; and especially, whether the same general principles can be applied with satisfactory results, both to man and the lower animals. This latter method, I am inclined to think, is the most serviceable of all.  (1872), vertaling in  (2008)

De canon van Morgan waarschuwt voor een te ver doorgevoerd antropomorfisme. Conwy Lloyd Morgan stelde in 1894 in An Introduction to Comparative Psychology dat hogere gaven slechts mogen worden aangenomen als er goede redenen zijn om dat te doen:
In no case may we interpret an action as the outcome of the exercise of a higher psychical faculty, if it can be interpreted as the outcome of the exercise of one which stands lower in the psychological scale. (1894), p. 53
De canon is een van de meest geciteerde zinnen in de vergelijkende psychologie en wordt wel aangeduid als een toegepaste vorm van Ockhams scheermes. Deze uitleg volgt echter niet uit wat Morgan wilde bereiken met de canon en hij spreekt zich zelfs expliciet uit tegen de eenvoudigste verklaring en voor een model waarbij sprake is gaven die zich ontwikkelen op basis van de strijd om het bestaan.

Een van de vragen bij al deze overwegingen is welke proef bewustzijn bij dieren aan kan tonen. Een bekend voorbeeld is de spiegelproef die Gordon G. Gallup ontwikkelde om zelfherkenning te onderzoeken.

thumb|De intelligentie van inktvissen berust op een zenuwstelsel dat fundamenteel verschilt van het zenuwstelsel van gewervelden.
Op 7 juli 2012 zijn een aantal vooraanstaande wetenschappers uit verschillende takken van de neurowetenschap bijeengekomen op de universiteit van Cambridge, om de 'Francis Crick Memorial Conference' te vieren. Zij houden zich bezig met het bewustzijn van mensen en het pre-linguïstische bewustzijn van niet-menselijke dieren. Na de conferentie ondertekenden zij, in het bijzijn van Stephen Hawking, de 'Cambridge verklaring over bewustzijn'. Waarin de belangrijkste bevindingen van dergelijke onderzoeken in een overzicht worden weergegeven, samen met de verklaring:

 Kunstmatig bewustzijn
thumb|Sommige humanoïde robots simuleren al vrij goed een functioneel bewustzijn. De grote vraag binnen de robotica is of een 'echt' (fenomeneel) bewustzijn in robots wel mogelijk kan zijn. Daarnaast roept het ook ethische vragen op, omdat het dan in principe een levend wezen is.
Kunstmatig bewustzijn of machine bewustzijn is gerelateerd aan kunstmatige intelligentie, cognitieve robotica en de computationele neurowetenschap. Het doel van het kunstmatige bewustzijn als theorie is om te bepalen wat er gesynthetiseerd moet worden om een bewustzijn onder te brengen in een geconstrueerd artefact. De neurowetenschap veronderstelt onder andere dat het bewustzijn wordt gegenereerd door onderlinge uitwisselingen van een aantal verschillende hersengebieden, oftewel door de zogenaamde neurale correlaten van bewustzijn (NCC). Voorstanders van kunstmatig bewustzijn geloven dat het mogelijk is om systemen (zoals computersystemen) dusdanig te construeren zodat de onderlinge uitwisselingen van NCC nagebootst kunnen worden, zoals met de benadering die connectionisme wordt genoemd. De moeilijke vraag is of het vermogen van neuronen geprogrammeerd kan worden, met daarbij de vraag of een gemoedstoestand (zoals iets begrijpen) gecreëerd kan worden, de uiteindelijke vraag is of een ervaring door een 'kunstmatig' bewustzijn wel mogelijk is.
thumb|left|De turingtest, speler C moet erachter komen door geschreven antwoorden welke de computer is.
Een van de meest invloedrijke bijdragen op deze vraag komt van de baanbrekende computerwetenschapper Alan Turing. Vanwege onduidelijkheid in het definiëren van kunstmatige intelligentie ontwikkelde Alan Turing een specifieke operationele test; die bekend staat als de zogenaamde turingtest. Om voor de test te slagen moet een computer in staat zijn om een persoon te imiteren, door middel van vragen dusdanig te beantwoorden zodat de ondervragers niet doorhebben dat ze met een computer aan het communiceren zijn. De captcha-test, waarbij een computer nagaat of het om een mens gaat of niet, wordt weleens omschreven als de omgekeerde variant van de turingtest. De turingtest wordt ook wel gezien als het criterium voor een kunstmatig bewustzijn, daarnaast heeft het concept veel filosofisch debat uitgelokt. Bijvoorbeeld Daniel Dennett en Douglas Hofstadter beweren beide dat hetgeen wat slaagt voor de test zich noodzakelijkerwijs bewust is van zichzelf. Terwijl David Chalmers beweert dat een filosofische zombie zou kunnen slagen voor de test zonder bewustzijn. Een andere groep van geleerden hebben betoogd; dat wanneer machines aanzienlijke symptomen van mensachtig gedrag beginnen te vertonen, door technologische ontwikkeling, dan zal het verschil tussen mensachtig bewustzijn en menselijk bewustzijn verdwijnen.

Een reactie op de turingtest komt van John Searle in de vorm van een gedachte-experiment; genaamd de Chinese kamer. Het experiment stelt dat een programma niet een geest, begrip of bewustzijn aan een computer kan meegeven. Searle's experiment begint met een hypothetische veronderstelling, die ervan uit gaat dat het onderzoek binnen kunstmatige intelligentie erin is geslaagd om een machine te bouwen die zich gedraagt als iemand die Chinees begrijpt. De computer slaagt vervolgens voor de turingtest door middel van passende antwoorden te geven, men is ervan overtuigd dat het om een Chineessprekend mens gaat. Daarbij maakt Searle de opvatting of de machine dan letterlijk Chinees begrijpt, wat hij sterke kunstmatige intelligentie noemt, of dat de machine het begrijpen van Chinees simuleert, wat hij zwakke kunstmatige intelligentie noemt. Het Chinese kamer argument is een uitdaging voor het functionalisme en het computationalisme (die stelt dat het menselijke bewustzijn een computatie is vanuit de hersenen zoals een computer); omdat die beide stellen dat het bewustzijn enkel moet worden voorgesteld als een informatieverwerkingssysteem. Net als de turingtest wordt het idee van de Chinese kamer bekritiseerd en gesteund.

Het fenomenologische bewustzijn (P-bewustzijn) is van nature een eerste-persoons-perspectief. Hoewel verschillende systemen met diverse gedragingen gecorreleerd zijn met het functionele bewustzijn (A-bewustzijn), is er geen denkbare manier waarin derde-persoons testen toegang kunnen krijgen tot eerste-persoons eigenschappen. Vanwege die redenering en omdat er geen empirische definitie van bewustzijn is, zou een test om de aanwezigheid van bewustzijn te meten, van een kunstmatig bewustzijn, al onmogelijk kunnen zijn.

 Internalisme en externalisme

Internalisme en externalisme stellen de vraag; waar de geest of het bewustzijn zich gelokaliseerd heeft. Als de geest een fysiek verschijnsel is dan moet het zich ergens in het lichaam bevinden. Er zijn dan hoofdzakelijk gezien twee mogelijke opties: of de geest bevindt zich in het lichaam (internalisme) of de geest bevindt zich buiten het lichaam (externalisme). Dus de geest is afhankelijk van de gebeurtenissen en eigenschappen die zich binnen het lichaam bevinden, of de geest is ook afhankelijk van de factoren die zich buiten het lichaam bevinden. Voorstanders van internalisme delen het standpunt dat de neurale activiteit voldoende is voor waar de geest of het bewustzijn zich begeeft. Voorstanders van externalisme beweren dat de omringende wereld de geest (ook) op een bepaalde manier constitueert. Externalisme bestaat verder uit verschillende versies, de belangrijkste zijn: fenomenologisch-, semantisch- en cognitief externalisme. Die verder onderverdeeld kunnen worden als inhoud of drager van de geest of het bewustzijn.

 Verlengde cognitie
thumb|Een enactieve mens-machine-interface die aspecten van een kennisbasis vertaald in modaliteiten van waarnemingen.
Verlengde cognitie (Extended cognition), of bewustzijnsverlenging valt onder het cognitieve externalisme en is de opvatting dat mentale processen en de geest verder gaan dan alleen het lichaam. Het omvat ook de aspecten van de omgeving waarin het organisme zich begeeft, maar ook de interactie van het organisme met die omgeving, zoals in milieusociologie. Cognitie gaat verder dan alleen een interne mentale manipulatie van symbolen, er bestaat ook een emergentie van orde en structuur die ontstaat vanuit een actieve betrokkenheid met de externe wereld. Verlengde cognitie contrasteert met de opvatting dat de geest alleen maar een verwerkingscentrum is die mentale representaties van de werkelijkheid creëert; die gebruikt worden om het lichaamsgedrag te controleren. Het terrein van verlengde cognitie richt zich specifiek op dat creatieproces, en brengt ze onder als een onderdeel van het bewustzijn. Het bewustzijn is dan niet langer beperkt tot de hersenen of het lichaam, dus het brengt externe interactie met de omgeving met zich mee. Bij een 'laag' niveau zoals met motorisch leren en haptische waarneming is het lichaam ook betrokken bij cognitie, maar er is ook een 'hoog' niveau, waarbij culturele factoren een rol spelen. Deze manier van cognitie wordt soms aangeduid als 'enactie', om zodoende de rol te benadrukken van de wisselwerking tussen het organisme en zijn omgeving. Met daarbij de terugkoppelingsprocessen die betrokken zijn bij de ontwikkeling van een bewustzijn en zijn hervorming van de omgeving; zoals bijvoorbeeld bij mens-computerinteractie.

De verlengde geest (The Extended Mind), opgesteld door Andy Clark en David Chalmers, is het baanbrekende werk in het vakgebied van verlengde cognitie. Zij stellen ook dat het arbitrair is om te stellen dat de geest zich alleen begeeft binnen de grenzen van de schedel. De scheiding tussen de geest, het lichaam en het milieu wordt door hun gezien als een niet-principiële onderscheiding. Volgens hen kunnen gereedschappen, instrumenten en andere attributen onder bepaalde omstandigheden ook meetellen als delen van de geest of het bewustzijn.

 Subjectiviteit en qualia

Qualia zijn de kwalitatieve eigenschappen van een waarneming, oftewel het fenomenele karakter van ervaren. Het gaat met name om de subjectieve wijze waarop een ervaring of beleving zich voordoet voor het individu, voorbeelden zijn innerlijke belevingen van gedachten, gevoelens, smaken of kleuren. Als de kwalitatieve karakters van gevoel of sensatie staan ze in tegenstelling tot de propositionele attitudes, want die impliceren al een intentionaliteit, oftewel qualia zijn eerder de onderliggende gevoelens van een propositie. Een groot gedeelte van het debat gaat over de definitie van qualia. Diverse filosofen ontkennen of benadrukken het bestaan van bepaalde qualia eigenschappen, vandaar dat de aard en het bestaan van qualia behoorlijk controversieel zijn. Hoewel Daniel Dennett het bestaan van qualia ontkent, geeft hij wel een duidelijke viervoudige definitie:
thumb|Verzadigde kleuren zijn een veelgebruikt voorbeeld van een quale.
 Onuitspreekbaar; qualia kunnen niet (letterlijk) worden omschreven, ze kunnen alleen gevat worden door middel van directe ervaring.
 Intrinsiek; qualia hebben geen relationele eigenschappen want een quale (enkelvoud) kan niet gereduceerd worden tot iets anders.
 Privaat; qualia op interpersoonlijke wijze (volledig) uitwisselen is bij definitie stelselmatig onmogelijk.
 Toegankelijk; qualia is direct of onmiddellijk beschikbaar in het bewustzijn en men kan zich daarin niet vergissen.

Als qualia van deze soort zou bestaan dan zou een persoon die bijvoorbeeld rood ziet, niet in staat zijn om zijn ervaring op zodanige wijze te beschrijven; zodat een luisteraar die nooit rood heeft ervaren, dan in staat is om alles te kunnen weten over die ervaring, dus inclusief het zien van rood, samen met de beleving van rood. Het is daarbij wel mogelijk om een analogie te maken, zoals: 'rood ziet er heet uit' of een omschrijving van voorwaarden, zoals: 'het is de kleur die je ziet wanneer licht met een golflengte van 700nm door de retina naar je hersens wordt gestuurd'. Voorstanders van (deze soort) qualia betogen dat iemand niet in staat is om een volledige omschrijving van die ervaring te kunnen geven. Aangezien het bij definitie onmogelijk is om qualia mondeling over te brengen, is het ook onmogelijk om direct te demonstreren in een discussie, vandaar dat er gebruik wordt gemaakt van een tangentiële benadering. Dat wil zeggen; in het algemeen komen qualia-argumenten in de vorm van een gedachte-experiment, die ontworpen zijn om iemand te leiden tot de conclusie dat qualia bestaat. Het moeilijke probleem van bewustzijn wordt over het algemeen gezien als het hoofdargument voor qualia, met daarnaast ook het subjectieve karakter van ervaring (het 'hoe-is-zijn-argument') en de filosofische zombie, andere voorbeelden zijn onder meer:

 Het omgekeerd spectrum (inverted spectrum), John Locke doet een verzoek om ons voor te stellen wakker te worden met alle kleuren omgedraaid. Met verder de ontdekking dat er geen fysieke veranderingen hebben plaatsgevonden in onze hersenen of het lichaam, wat dit fenomeen eventueel wel zou kunnen verklaren. Supporters van qualia beweren omdat we dit zonder tegenstrijdigheid kunnen voorstellen, volgt daaruit dat we deze verandering van eigenschap kunnen voorstellen, terwijl het omkeren van het kleurenspectrum geen fysieke basis heeft (alleen de waarneming veranderd).
thumb|Als Mary alles weet over rood, weet ze dan ook hoe rood eruit ziet?
 Het kennisargument (knowledge argument), ook bekend als Mary's kamer of Mary de superwetenschapper, is bedacht door Frank Cameron Jackson. Mary de kleurenwetenschapster weet alles over kleuren, dus ze weet alle fysieke feiten over kleuren; inclusief alle fysieke feiten over kleurervaringen van andere mensen. Wellicht zou een bepaalde kleur opgewekt kunnen worden door een sequentie van neurologische afvuringen die registreren dat de kleur rood is gezien. Echter, Mary heeft nog nooit daadwerkelijk rood gezien, ze zit vanaf haar geboorte in een kamer die helemaal zwart-wit is, het is verder alleen toegestaan om de buitenwereld te observeren met een zwart-wit scherm. Wanneer het wordt toegestaan om de kamer te verlaten, moet er (volgens de stelling) worden toegegeven dat ze wat nieuws leert over de kleur rood, wanneer ze die voor het eerst ziet, namelijk de kleurbeleving zelf. Naast het aantonen van qualia, is het kennisargument er ook voor bedoeld om het fysicalistische idee van de geest of het bewustzijn te weerleggen.
 De verklaringskloof (explanatory gap), door Joseph Levine, beschrijft een kloof (of scheiding) tussen de fysicalistische en fenomenologische theorieën over het bewustzijn. De verklaringskloof geeft aan dat er een uitleg ontbreekt; die verklaart hoe fysieke eigenschappen aanleiding kunnen geven tot een wijze van waarnemen of ervaren. Hij gebruikte als voorbeeldzin: 'Pijn is het afvuren van C-zenuwvezels', erop wijzend dat het in fysiologische zin geldig zou zijn, maar dat het ons niet helpt om te begrijpen hoe pijn voelt. De kloof overbruggen is een bevredigende mechanistische verklaring vinden voor ervaring en qualia. Een voorbeeld van een vergelijkbaar fenomeen zonder verklaringskloof is de moderne computer. Hoe wonderlijk deze apparaten ook mogen zijn, zowel software als hardware, met hun onderlinge gedrag; kan wel volledig verklaard worden. Verder stelt hij dat het verklaringskloofargument niet een kloof in de natuur aangeeft maar een kloof in ons verstand over de natuur.

De fenomenele concept-strategie (phenomenal concept strategy) is een (fysicalistisch) tegenargument die stelt dat dergelijke argumenten een 'kloof' lokaliseren in de relatie tussen onze concepten over fysieke processen en onze concepten over bewustzijn, in plaats van de relatie tussen de fysieke processen en het bewustzijn zelf. De benadering stelt dat onze concepten dualistisch zijn (wel een epistemologische kloof), maar dat de realiteit monistisch is (geen ontologische kloof), deze visie wordt ook wel conceptueel dualisme genoemd. Een voorbeeld is warmte en moleculaire beweging, dat zijn twee verschillende concepten, maar beschrijven eenzelfde eigenschap of substantie. Volgens David Papineau is deze 'intuïtie van onderscheidbaarheid' verantwoordelijk voor het verschijnen van dualisme. Papineau beschrijft ook de 'antipathieke drogreden'; het tegenovergestelde van de 'pathieke drogreden', een literaire term waarin het menselijke bewustzijn onderdeel wordt van natuurfenomenen (zoals sombere wolken, dansende bladeren of onverschillige rotsen), bekend als antropomorfisme, animalisering of personificatie. Bij de omgekeerde variant (de antipathieke drogreden) weigert men te erkennen dat het bewustzijn een bestanddeel van de natuur is; oftewel van hersenen of lichamen van organismes. Uiteindelijk stelt Papineau dat bewustzijnstoestanden niet meer dan hersentoestanden zijn, net zoals pijn hetzelfde is als afvurende C-vezels.

De grote vraag is of qualia iets anders of meer voorstellen dan de mentale of cognitieve processen die het product van de hersenen zijn. De meningen zijn behoorlijk verdeeld, het grote verschil is dat critici voornamelijk veronderstellen dat qualia herleidt kunnen worden tot specifieke hersenfuncties. Terwijl voorstanders voornamelijk veronderstellen dat qualia niet als een objectief fysiek proces omschreven kan worden vanwege het subjectieve karakter van bewustzijn. Voorstanders van qualia zijn bijvoorbeeld David Chalmers, Jonathan Lowe, John Maund, Moreland Perkins, Vilayanur Ramachandran en William Hirstein, Howard Robinson en William Robinson, Edmond Wright en Erwin Schrödinger. En critici van qualia zijn bijvoorbeeld Daniel Dennett, Paul Churchland, Gary Drescher, David Lewis, Marvin Minsky en Michael Tye.

 Direct en indirect realisme

Het directe of naïeve realisme staat tegenover het indirecte of representatieve realisme, beide standpunten doen vanuit de filosofie van de geest, vooral vanuit de filosofie van perceptie en de studie over mentale representatie, een uitspraak over de aard van een bewuste ervaring. Het draait om de epistemologische vraag of de wereld om ons heen de echte wereld is, of slechts een interne perceptuele kopie van de wereld, die gegenereerd wordt door de neurale processen in de hersenen. Indirect realisme wordt ook wel epistemologisch dualisme of representationalisme genoemd. De positie stelt dat onze bewuste ervaring niet van de echte wereld afkomstig is maar van een interne presentatie, oftewel een miniaturen virtuele werkelijkheid; als een replica van de wereld. Zodoende kunnen we de buitenwereld niet waarnemen zoals de wereld in werkelijkheid is, maar alleen onze ideeën en interpretaties over de wijze van de wereld. Direct realisme is het alternatief en houdt in dat we de buitenwereld waarnemen zoals het is, de geest-onafhankelijke dingen maken dus deel uit van onze zintuiglijke ervaring. Op die manier is onze ervaring niet alleen een representatie of subjectieve interpretatie van de echte wereld, maar die ervaring bevat en vormt ook de geest-onafhankelijke dingen, zoals elektromagnetische straling of geluidsgolven.
thumb|left|In tegenstelling tot een bouwkundige boog verdwijnt een regenboog als we die benaderen.
Een argument tegen direct realisme is het argument van illusie, die het bestaan van zintuiglijke indrukken aangeeft. De van natuur voorkomende illusies illustreren het argument, bijvoorbeeld de mentale representatie van een rechte stok in het water, die geeft schijnbaar een verbuiging aan wanneer we er naar kijken. Met een beroep op gezond verstand geeft dit aan dat waarnemingen grotendeels afhankelijk zijn van het soort orgaan of zintuig. Als we bijvoorbeeld andere zintuigen hadden, zoals: facetogen, echolocatie of magnetoceptie dan zouden we de wereld op een geheel andere wijze ervaren, die we ons nauwelijks kunnen voorstellen. Onze huidige perceptuele uitrusting is bovendien ook niet onfeilbaar, want er kunnen eventueel verkeerde voorstellingen optreden, zelfs met een volledige functionering. Dit kunnen we bijvoorbeeld nagaan met vormen van gezichtsbedrog, waarbij onze subjectieve ervaring verschilt met de objectiviteit van het concept, zoals met de Müller-Lyer-illusie. Soms denken we dingen waar te nemen die er in feite helemaal niet zijn, radicalere vormen van perceptuele dwalingen zijn bijvoorbeeld hallucinaties en waanstoornissen.

Een argument tegen indirect realisme is wanneer er eenvoudige dataflow of informatieverwerking wordt aangenomen; dan moet er iets zijn in de hersenen wat die binnenkomende gegevens interpreteert als ontvangen. Vaak wordt dat iets omschreven als een homunculus, alleen een dergelijke ontvangende entiteit wordt ook wel gezien als een regressieargument, oftewel een oplossing die eigenlijk het initiële probleem verschuift, want in de homunculus kan nog een homunculus zitten... et cetera. Descartes beschreef een homunculus in de vorm van een ziel die behoorde tot een natuurlijke stof die bekend staat als res cogitans (een mentale of denkende substantie) waarbij andere wetten gelden als bij vaste materie (res extensa). Hoewel de dualiteit van Decartes wel enige overeenkomsten vertoond met de moderne natuurkunde, zoals de Fermi-Diracstatistiek en Bose-Einsteinstatistiek, is er geen overeenstemming over de interpretatie. Daarmee blijft het indirecte realisme een onvolledige beschrijving van waarnemen. Dit realiseerde Aristoteles zich al, en stelde simpelweg voor dat de ideeën of representaties zelf bewust zijn. Met andere woorden dat er geen verdere overdracht van zintuiglijke indrukken voorbij ideeën zijn. Een potentieel probleem voor indirect realisme is wanneer we alleen kennis hebben van de representaties over de wereld. Dan volgt de vraag hoe we kunnen weten of die representaties gelijk zijn aan de wereld, dus waar die representatie aan moet voldoen, zodat we weten dat het correct is.

thumb|Een weergave van het dualisme versus het monisme, met de onderlinge lichaam-geestrelaties.

 Stromingen

Er zijn diverse standpunten en benaderingen die trachten het lichaam-geestprobleem op te lossen, naast het pluralisme en trialisme worden voornamelijk het dualisme en het monisme gezien als de twee hoofdstromingen. Het dualisme maakt een duidelijk onderscheid tussen geest en materie, terwijl het monisme geen duidelijk onderscheid aangeeft. Elk van deze twee hoofdstromingen bevatten ook diverse substromigen. De meeste filosofen van de 20e en 21e eeuw beschouwen het dualisme als een achterhaalde opvatting, dit is vanwege de afwezigheid van een (empirisch identificeerbaar) ontmoetingspunt tussen de niet-fysieke geest en het fysieke lichaam. Het draait voornamelijk om de onderlinge visies vanuit de monistische stromingen. Er zijn ook opzichzelfstaande of uitzonderlijke stromingen, zoals panpsychisme, nieuw mysterianisme en fenomenologie. Daarnaast zijn er ook Oosterse stromingen zoals hindoeïsme en boeddhisme.
thumb|Voorbeeld van het trialsime, waarin de ziel als het fenomenologische bewustzijn staat weergegeven.
Het pluralisme stelt dat de wereld is opgebouwd uit een veelvoud van elementen of substanties, meestal vier of meer, die van elkaar te onderscheiden zijn. Bijvoorbeeld Empedocles zag aarde, water, lucht en vuur als de vier elementen, waarmee de wereld is opgebouwd. Het atomisme van Leucippus en Democritus stelt dat de wereld is opgebouwd uit ontelbare minuscule ondeelbare atomen. Deze theorie wordt echter niet meer ondersteund; omdat wetenschappers hebben aangetoond dat atomen zijn opgebouwd uit protonen en neutronen, die ieder weer uit quarks bestaan.

Het trialisme is geïntroduceerd door John Cottingham, als een alternatieve interpretatie van het lichaam-geestdualisme van Rene Descartes. Het trialisme behoudt daarbij lichaam en geest, maar voegt daar sensatie (gevoel) als derde substantie aan toe, om zodoende lichaam en geest te verenigen. Dieren kunnen bijvoorbeeld niet denken, maar hebben wel sensaties (gevoelens), in tegenstelling met Decartes; die dieren verklaarde als geesteloze automaten.

Andere 'trialisten' zijn Karl Popper en John Eccles, die beide drie 'werelden' beschrijven, waarin rekening wordt gehouden met alles wat bestaat. De eerste wereld is die van fysieke objecten en toestanden, zoals: materie, energie, organismen, en voorwerpen. De tweede wereld is die van bewustzijnstoestanden, zoals: subjectieve kennis en beleving of ervaring van: percepties, gedachten, emoties, herinneringen, dromen en verbeeldingskracht. De derde wereld is die van kennis en ideeën in objectieve zin, zoals: taal, filosofie, theologie, wetenschap, historie, literatuur, artisticiteit en technologie. De derde wereld is door de mens geschapen, maar kan daarnaast ook onafhankelijk van de mens bestaan. Dit wordt ook wel de 'objectieve geest' genoemd, oftewel het is de kennis die onafhankelijk van het individu of de 'subjectieve geest' kan bestaan.

 Dualisme

Het dualisme binnen de filosofie van de geest behoudt een strikte onderscheiding tussen mentaal en fysiek, geest en lichaam, bewustzijn en hersenen of het materiële en het immateriële. Ten opzichte van de eenheid in monisme, stelt het (metafysische) dualisme dat er uiteindelijk twee onverenigbare substanties of werkelijkheden zijn. Het ontologische dualisme maakt een tweevoudige toezegging over de aard van het bestaan als het gaat om geest en materie. Die kunnen onderverdeeld worden in drie verschillende types, namelijk: substantiedualisme, eigenschapsdualisme en predicaatdualisme. Verder kan het dualisme worden onderverdeeld in soorten van causale interactie tussen mentaal en fysiek, zoals interactionisme, epifenomenalisme, parallellisme en occasionalisme.
thumb|De vier vormen van het dualisme.
Het meestgebruikte argument voor het dualisme is het beroep op gezond verstand, het is de intuïtie die een bewuste ervaring onderscheidt van levenloze materie. Een ander belangrijk argument in het voordeel van dualisme is dat het mentale en fysieke hele andere eigenschappen hebben, die onverenigbaar zijn. De mentale gebeurtenissen hebben bijvoorbeeld een subjectief aspect, terwijl de fysieke gebeurtenissen dat niet hebben. Als het bewustzijn (of de geest) onafhankelijk van de fysieke werkelijkheid (de hersenen) kan bestaan, vraagt dat om een uitleg; hoe bijvoorbeeld herinneringen worden gecreëerd. Met andere woorden hoe kan de geest of het bewustzijn de fysieke werkelijkheid beïnvloeden (en andersom) met een strikte onderscheiding.

 Substantiedualisme

Substantiedualisme stelt dat mentaal en fysiek in wezen gescheiden fundamenten zijn, oftewel het zijn twee verschillende substanties. Substantiedualisme is het meest verdedigd door René Descartes, hij stelt dat het mentale buiten het lichaam of de fysieke werkelijkheid kan bestaan. Substantiedualisme is verenigbaar met de meeste theologieën; die beweren dat een onsterfelijke ziel een onafhankelijk domein kan bezetten; die zich onderscheidt van de fysieke wereld.
thumb|Volgens Gottfried Wilhelm Leibniz regelt God de harmonie tussen lichaam en geest.
 Het parallelisme stelt dat de menselijke geest en het lichaam elkaar niet causaal beïnvloeden, maar beide wel een parallel verloop volgen, oftewel met elkaar overeenkomen. Deze opvatting werd in de 17de eeuw het meest prominent vertegenwoordigd door Gottfried Wilhelm Leibniz. Die stelde dat mentale gebeurtenissen niet interageren met gebeurtenissen in de hersenen of vice versa, dus het lijkt dan alsof ze elkaar causaal te beïnvloeden. Leibniz geloofde wel als een monist dat het universum uiteindelijk uit één substantie bestond, de zogenaamde monade (bekend als monadologie). Desondanks verdedigde hij toch een onderscheid tussen het mentale en het fysieke in termen van causaliteit. Hij stelde dat God op voorhand dingen dusdanig had geordend en gecoördineerd; zodat geest en lichaam met elkaar in harmonie zouden zijn, dit idee staat bekend als harmonia praestabilita.
 Het interactionisme is het standpunt dat mentale toestanden, zoals overtuigingen en verlangens, wel causaal zijn verbonden met fysieke toestanden. Deze theorie werd als eerste door René Descartes vertegenwoordigd. Waarin hij stelde dat de geest niet gemeten kon worden in termen van lengte, gewicht, hoogte, en kleur. Daarnaast kan het lichaam wel op dusdanige manier gemeten worden, terwijl die geen denkcapaciteit heeft. Volgens Descartes waren geest en lichaam niet identiek vanwege de radicaal verschillende eigenschappen. Bijvoorbeeld een kind raakt een warme kachel aan (fysieke gebeurtenis), hierdoor wordt pijn veroorzaakt (mentale gebeurtenis) en dat zorgt ervoor dat het kind begint te schreeuwen (fysieke gebeurtenis), waardoor bij de moeder een gevoel van angst en beschermingsdrang optreedt (mentale gebeurtenis) en zo verder. Voor mensen zijn dit soort wisselwerkingen gewoon en alledaags, ondanks het feit dat het zeer moeilijk is om de geldigheid of juistheid vast te stellen van de oorzakelijkheid door logische argumentatie of empirisch bewijs.
 Occasionalisme is een filosofische leer die stelt dat de interactie tussen lichaam en geest niet mogelijk gemaakt kan worden zonder ingreep van God. Bij iedere mentale handeling zorgt God ervoor dat het lichaam op een goede manier handelt in overeenstemming met de mentale handeling. Omgekeerd zorgen de lichaamsveranderingen ervoor dat God gewaarwordingen in de geest van de desbetreffende persoon aanbrengt. Filosofen als Arnold Geulincx en Nicolas Malebranche stelden dat alle lichaam-geest-interacties een tussenkomst van God vereiste. Een dergelijke visie wordt vaak gezien als een god van de gaten argument.

 Eigenschapsdualisme
thumb|Weergave van eigenschapsdualisme, waarbij twee soorten eigenschappen vanuit één soort substantie voortkomen.
Het eigenschapsdualisme stelt het fysieke voor, als de fundamentele substantie, met zowel fysieke als mentale eigenschappen. Het bewustzijn is daarom ontologisch gezien onherleidbaar tot neurobiologie en natuurkunde. Wanneer materie wordt georganiseerd op de juiste manier, dat wil zeggen; in de manier waarop levende menselijke lichamen zijn georganiseerd, dan kunnen er vervolgens mentale eigenschappen ontstaan.

 Het epifenomenalisme is in wezen fysiek, en stelt dat het subjectieve bewustzijn een eigenschap daarvan is, als een bijverschijnsel van de hersenen. Het zijn de geestelijke verschijnselen, nevenverschijnselen oftewel de epifenomenen van de fysieke verschijnselen in de wereld. De leerstelling is afkomstig van Thomas Huxley. Fysieke gebeurtenissen kunnen fysieke- en mentale eigenschappen veroorzaken, maar mentale gebeurtenissen kunnen zelf niks veroorzaken, omdat het bijproducten zijn. Huxley vergeleek de geestelijke processen met de rook vanuit een stoomlocomotief, die eveneens niks kan bijdragen aan de fysieke werking van de stoomlocomotief. In tegenstelling tot het bidirectionele (tweerichtingsverkeer) interactionisme; is het epifenomenalisme het unidirectionele (eenrichtingsverkeer) interactionisme.

 Predicaatdualisme
Het predicaatdualisme stelt de geestelijke aanduidingen of predicaten tegenover de fysieke aanduidingen. De opvatting houdt in dat geestelijke onderwerpen niet tot het fysieke herleid kunnen worden. In principe staat deze stelling tegenover het predicaatmonisme, oftewel het eliminatief materialisme, die stelt dat er (uiteindelijk) geen geestelijke of mentale toestanden zijn. Die mentale toestanden zouden tot de volkspsychologie moeten behoren, die in de toekomst geëlimineerd worden (volgens de tegenstelling) door de (neuro)wetenschap. Het eliminatief materialisme volhoudt dat de intentionele predicaten, of mentale toestanden zullen verdwijnen, zowel uit de wetenschapstaal als de alledaagse taal, omdat ze refereren aan niet-bestaande entiteiten. Het predicaatdualisme kan worden gezien als een tegenpool van deze stellingaanname.

 Monisme
thumb|De omcirkelde stip werd gebruikt door de pythagoreeërs en later de Grieken, om de monade of het Absolute te vertegenwoordigen; oftewel het eerste metafysische wezen.
Het monisme binnen de filosofie van de geest stelt dat alles één is, oftewel een enkele realiteit of substantie. Verder wordt er onderscheid gemaakt tussen het substantie-monisme en het bestaan-monisme, beide zijn soms ook identiek aan elkaar. Substantie-monisme betreft de inhoud (iets), zoals: oerstof, materie, geest, energie, informatie of snaartjes. En het bestaan-monisme betreft het geheel (alles), zoals: heelal, multiversum, realiteit, natuur of god; zoals in het pantheïsme.

De monistische filosofen van de presocratische school van Milete spraken over een oerstof in termen van een archè. Voorbeelden zijn Thales van Milete met water als substantie, Anaximenes met lucht als substantie en Anaximander met apeiron als substantie; een oneindige onbepaalde massa. In het opvolgende monisme van de antieke filosofieën sprak men over de oerstof in termen van het Absolute. Voorbeelden zijn het stoïcisme met logos als substantie, Plotinus met het 'Ene' als substantie en het pythagorisme met monade als substantie. Monisme in de moderne filosofie (1601 – 1900) komt bijvoorbeeld van Baruch Spinoza met god-of-natuur als substantie, of van Gottfried Wilhelm Leibniz met monade als substantie en van Georg Wilhelm Friedrich Hegel met de absolute geest als substantie.

Monisme gaat vooral over de (ontologische) substantie of inhoud ten opzichte van het (metafysische) geheel of bestaan. In de hedendaagse filosofie van de geest bestaat het monisme hoofdzakelijk gezien uit drie categorieën; het idealisme; met het mentale of geest als substantie, het materialisme; met het fysieke of materie als substantie en het neutraal monisme; met geest en materie beide als (of van) één neutrale substantie.

Deze stromingen hebben de overeenkomst dat zij het menselijke lichaam en de geest zien als een enkele geïntegreerde eenheid; oftewel de 'lichaamgeest' (bodymind). In tegenstelling tot het dualisme wordt het idee van lichaamgeest als een samenwerkingsverband toegepast in een aantal disciplines, waaronder: psychoneuro-immunologie, psychosomatiek en diverse lichaamsgerichte psychotherapieën zoals bio-energetica, emotioneel lichaamswerk, rebirthing, postural integration, en primaltherapie. In de Westerse psychotherapie is de benadering van onderlinge beïnvloeding tussen fysieke- en mentale gezondheid relatief gezien vrij nieuw (Hiëronymus David Gaubius 1705 – 1780). In het verre Oosten is de benadering van lichaamgeest (nāmarūpa) in feite al eeuwen een gangbare theorie.

 Materialisme / fysicalisme
Materialisme, fysisch monisme of ook wel fysicalisme is een monistische veronderstelling die de werkelijkheid (inclusief het bewustzijn) uiteindelijk herleidt tot materie. De geest of het bewustzijn wordt gezien als een fysisch of materialistisch object zoals alle zintuigen, inclusief de belevingen die daaruit voortkomen. Wat voorheen aan de geest of het bewustzijn werd toegeschreven dient men volgens het materialisme aan de hersenen toe te schrijven. Verder worden er diverse varianten van materialisme onderverdeeld, zoals: reductief, niet-reductief en soms causaal-reductief.

 Reductief fysicalisme
Het filosofisch behaviorisme stelt dat mentale toestanden beschrijvingen zijn van iemands gedrag, de mentale toestanden bezitten dus geen eigen werkelijkheid. Een respons op een bepaalde stimuli wordt bijvoorbeeld gezien als een bepaalde gedraging waardoor de geest of het bewustzijn zijn status als een zelfstandige entiteit verliest. Het filosofisch behaviorisme domineerde vooral in de eerste helft van de 20e eeuw, dit was vooral een tegenreactie op het dualisme van René Descartes. Aanhangers die met filosofisch behaviorisme geassocieerd worden zijn bijvoorbeeld: Gilbert Ryle, Ludwig Wittgenstein, Alan Turing, Rudolf Carnap, Carl Hempel en Willard Van Orman Quine. Hedendaagse filosofen beschouwen filosofisch behaviorisme als achterhaald, omdat bijvoorbeeld het voelen van pijn niet enkel tot een gedraging kan worden gereduceerd.
thumb|A) Identiteitstheorie of type-identiteitstheorie. B) Inconsistent monisme of token-identiteitstheorie.
 De type-identiteitstheorie stelt dat de mentale verschijnselen gelijk zijn aan fysieke verschijnselen, oftewel dat de geest of het bewustzijn niks anders is dan een fysisch hersenproces, in plaats van een gedraging. De theorie is ontwikkeld door John Smart en Ullin Place als een directe reactie op de tekortkomingen van het filosofisch behaviorisme. Een tegenreactie komt vanuit de meervoudige realiseerbaarheid van Hilary Putnam en Jerry Fodor, die stellen namelijk dat er verschillende fysische eigenschappen mogelijk zijn; om dezelfde soort van mentale eigenschappen te kunnen realiseren.
 Functionalisme stelt dat mentale toestanden als functionele toestanden opgevat kunnen worden. Functionalisme is ontwikkelt door Hilary Putnam en Jerry Fodor als een reactie op het filosofisch behaviorisme en de type-identiteitstheorie. Veronderstellend dat een mentale toestand, zoals: vertrouwen, verlangen of voelen is opgebouwd uit functionele relaties tussen andere mentale toestanden, het is daarmee een kwestie van zintuiglijke input en een gedraging als output. Volgens de tegenargumenten wordt er met een input-output-systeem onvoldoende rekening gehouden met de innerlijke beleving of het bewustzijn zelf. Als specifieke vorm wordt het ook wel het machinetoestand functionalisme genoemd; die bijvoorbeeld berust op het principe van de zogenoemde turingmachine. Er zijn ook overeenkomende versies, zoals het psychofunctionalisme van Jerry Fodor en het homunculair functionalisme van Daniel Dennett. Kritiek op het functionalisme komt bijvoorbeeld in de vorm van gedachte-experimenten zoals de Chinese kamer en de tweeling-aarde.
 Eliminativisme stelt dat alle andere reductionistische opvattingen enigszins gefaald hebben en daarnaast dat de niet-reductionistische opvattingen incoherent zijn. Rond het eliminatief materialisme bestaan diverse verwante opvattingen, vertegenwoordigers zijn bijvoorbeeld: Wilfrid Sellars, Willard Van Orman Quine, Paul Feyerabend, Richard Rorty en Ludwig Wittgenstein. Volgens eliminatief materialisten zijn mentale toestanden fictieve entiteiten die voort komen vanuit de volkspsychologie; wat de neurowetenschap of de cognitiewetenschap (eventueel) gaat aantonen in de toekomst. Ze zijn dus eliminatief ten opzichte van het geestelijke, het mentale of de bewustzijnstoestanden; volgens eliminativisten bestaat er uiteindelijk geen aparte non-fysische eigenschap. Aanhangers zoals Patricia Churchland en Paul Churchland verwijzen dikwijls naar het lot van foutieve populaire theorieën die in de geschiedenis zijn ontstaan, zoals hekserij en de platte aarde. De tegenargumenten komen er voornamelijk op neer dat het eliminativisme de beschouwende functie zelf, of de individuele subjectieve eigenschap zoals qualia, lijkt te negeren of probeert weg te redeneren. Bovendien met de aanname dat de geest of het bewustzijn wordt veroorzaakt door de hersenen, als een gevolg van psychische of fysieke correlatie, wordt er gebruik gemaakt van de drogreden; cum hoc ergo propter hoc. Want een correlatie impliceert niet automatisch een causaliteit, dat de hersenen het bewustzijn produceren is een onbewezen algemene aanname.thumb|right|Net als een termietenheuvel ontstaat het bewustzijn volgens emergentie uit een som der delen.

 Niet-reductief fysicalisme
De niet-reductief fysicalistische filosofen houden zich sterk vast aan twee essentiële overtuigingen met betrekking tot het lichaam-geestprobleem. Namelijk dat het fysicalisme correct is, met de stelling dat mentale toestanden fysische toestanden zijn. Met daarbij dat alle reductionistische stromingen onbevredigend zijn, want mentale toestanden of het bewustzijn kan niet worden gereduceerd tot een gedraging, hersentoestand of functionele toestand. Vanwege die onderscheiding wordt niet-reductief fysicalisme ook wel gezien als een vorm van dualisme. Opvolgend rijst daarmee de vraag of het niet-reductief fysicalisme toch een mogelijkheid zou kunnen zijn, er zijn een aantal varianten beschreven:

 Het emergentisme stelt met name dat de geest of het bewustzijn ontstaat door middel van emergentie. Het betreft het proces waarbij grotere entiteiten, patronen, regelmatigheden of toestanden ontstaan door kleinere of eenvoudigere entiteiten; die zelf geen dergelijke eigenschappen kunnen vertonen. Dus het bewustzijn komt dan wel voort vanuit fysische processen, maar kan niet worden gereduceerd tot deze fysische processen, het bewustzijn wordt daarmee als een emergente eigenschap gezien.
 Superveniëntie (letterlijk vertaald: 'er bovenop komend') is een gelijkaardige en specifiekere vorm van emergentisme. Die stelt dat mentale toestanden 'superveniëren' op fysische toestanden, maar zijn er niet toe te herleiden. Superveniëntie beschrijft daarbij een onderlinge functionele afhankelijkheid. De onderliggende basis is van essentieel belang, met als gevolg dat er geen verandering in een mentale toestand kan optreden tenzij er een verandering in de fysische toestand optreedt. De grondbeginselen van emergentisme en superveniëntie zijn terug te vinden in het werk van G.E. Moore en R. M. Hare. In de jaren 70 was Donald Davidson de eerste die de term superveniëntie gebruikte als een niet-reductieve fysicalistische benadering in de filosofie van de geest. Hoewel superveniëntie de voorspellingen van het fysicalisme lijkt te verklaren, zijn er wel problemen die hoofdzakelijk zijn geformuleerd door Frank Cameron Jackson en Jaegwon Kim.
 Inconsistent monisme is een specifieke vorm van identiteitstheorie die ook wel token-identiteitstheorie wordt genoemd. Het is een niet-reductieve vorm van identiteitstheorie afkomstig van Donald Davidson. Die stelt dat de relationele mentale verschijnselen niet door middel van strenge fysische wetten omschreven kunnen worden. Ondanks de problemen van identiteitstheorie (in het algemeen) is er nieuwe interesse afkomstig vanuit het werk van Jaegwon Kim.

 Causaal-reductief fysicalisme
Causaal-reductief fysicalisme is een specifieke vorm van niet-reductief fysicalisme, die naast de niet-reductieve ontologie, causaal gezien wel reduceerbaar is. Waarbij het bewustzijn dus niet reduceerbaar is tot materie of de hersenfuncties, maar als een causaal verband wel reduceerbaar is tot materie of hersenfuncties. Oorzakelijk gezien komt het bewustzijn dus vanuit de hersenfuncties maar het zijn niet (enkel) hersenfuncties. De opvatting wordt ook als eigenschapsdualisme gezien, maar bij causaal-reductief fysicalisme zijn lichaam en geest niet (causaal) strikt gescheiden, alleen ontologisch. De mentale toestanden hebben een eigen (ontologische) oorzakelijke kracht naast hun fysische aard, zij kunnen dus een zelfstandige werking hebben die los staat van hun fysische oorzakelijkheid, dit wordt dan ook wel het mentalisme genoemd.

 Biologisch naturalisme van John Searle lijkt op eigenschapsdualisme en bestaat uit twee belangrijke stellingen: 1) Alle mentale verschijnselen zoals pijn, kriebels en jeuk - tot aan de meest diepzinnige gedachten worden veroorzaakt door een lager niveau van neurobiologische processen in de hersenen. 2) Mentale verschijnselen zijn een hoger niveau van herseneigenschappen. Searle stelt dat bewustzijn causaal reduceerbaar is tot de hersenprocessen maar niet ontologisch reduceerbaar is tot de herseneigenschappen. Om zodoende ook het traditionele dilemma tussen reductief- en niet-reductief fysicalisme te ontkomen. Hij maakt bijvoorbeeld onderscheid tussen fysieke- en mentale feiten. Mentale (of 'subjectieve') feiten zijn bijvoorbeeld die van percepties, gevoelens en beoordelingen. Deze mentale feiten worden uiteindelijk veroorzaakt door fysieke feiten, ze zijn daarmee afhankelijk van fysische en biologische functies, deze functies zijn dus in eerste instantie nodig voor het bewustzijn.
 Naturalistisch dualisme is een vergelijkbaar standpunt van David Chalmers. Naturalistisch, omdat hij gelooft dat mentale toestanden veroorzaakt worden door fysieke systemen (zoals hersenen) en dualistisch omdat hij gelooft dat mentale toestanden ontologisch gescheiden zijn van fysieke toestanden, ze zijn niet te reduceren tot fysieke systemen. Het standpunt wordt ook wel traditioneel aangeduid als eigenschapsdualisme, neutraal monisme, dubbel-aspecttheorie of als substantieel monisme in algemene zin, wat volgens Chalmers de enige intelligente positie zou zijn.
thumb|Volgens idealist Immanuel Kant wordt de wereld vormgegeven door de geest die we vervolgens waarnemen.

 Idealisme
Idealisme, of ook wel het psychisch monisme, is een groep van filosofieën die stellen dat de werkelijkheid, of de werkelijkheid zoals we die kunnen herkennen, in wezen geestelijk is, mentaal is gestructureerd of anderzijds immaterieel is. Grofweg zijn er twee hoofdstromingen van idealisme te onderscheiden: het ontologische idealisme en het epistemologische idealisme. Epistemologisch gezien is het idealisme sceptisch ten opzichte van mogelijke geest-onafhankelijke kennis. In sociologische zin benadrukt het idealisme hoe menselijke denkbeelden, zoals overtuigingen en waarden; de samenlevingen hebben gevormd, zoals het collectief bewustzijn en het idee van een noösfeer; waarmee het bewustzijn van mensen zowel aardatmosfeer als biosfeer kan beïnvloeden. Ontologisch of metafysisch gezien gaat het idealisme nog een stap verder, door te veronderstellen dat alle entiteiten zijn samengesteld uit geest of bewustzijn. Het idealisme verwerpt daarmee het dualisme, materialisme en het neutraal monisme. Het klassieke idealisme komt voort vanuit India en Griekenland, de Hindu idealisten en de Griekse neoplatonisten gaven pantheïstische argumenten voor een aldoordringend bewustzijn; als de ware aard van de werkelijkheid. Er zijn verder diverse varianten van het idealisme beschreven:

 Het transcendentaal idealisme is opgericht door Immanuel Kant in de achttiende eeuw, stellend in de; Kritik der reinen Vernunft dat de geest de wereld vormgeeft die we vervolgens waarnemen in de vorm van ruimte en tijd. Kant maakt een onderscheid tussen dingen zoals ze zich voordoen tot de waarnemer (het fenomeen) en de dingen (de noumenon) op zichzelf (het ding an sich). Ook de filosofie van Arthur Schopenhauer is een vorm van transcendentaal idealisme, hij benadrukt in Die Welt als Wille und Vorstellung dat we beperkt zijn tot ons eigen bewustzijn. Hij stelt dat de wereld die tot ons verschijnt slechts een vertegenwoordiging of een mentaal beeld is van externe objecten. Dat we alleen directe voorstellingen kunnen herkennen, want alle objecten buiten de geest worden indirect bekend; vanwege de tussenkomst van onze geest.
 Het subjectief idealisme, of soms het fenomenalisme, stelt dat er alleen maar representaties en zintuiglijke indrukken bestaan in de wereld. Het beschrijft de relatie tussen ervaring en de wereld, waarin externe objecten niet meer dan een verzameling van zintuiglijke gegevens van een waarnemer zijn. Over het algemeen wordt het ook wel geassocieerd met het zogenaamde immaterialisme, die stelt dat materie uiteindelijk niet bestaat. Het is daarmee ook het tegenovergestelde van eliminatief materialisme. Een radicalere vorm is het solipsisme, die stelt dat alleen iemands eigen bewustzijn bestaat; die van anderen zijn slechts onderdelen. De eerste subjectieve idealisten waren bepaalde Indische boeddhistische leden van de Yogacara school. In het Westen wordt de 18e-eeuwse Ierse filosoof George Berkeley gezien als de grondlegger van subjectief idealisme.
 Het objectief idealisme stelt dat de externe wereld bestaat uit geest of bewustzijn, die communiceert met onze menselijke geest of het bewustzijn. Het wordt soms ook wel met het pantheïsme in verband gebracht; die ervan uitgaat dat alles (en iedereen) onderdeel is van een goddelijk bewustzijn. Objectief idealisme accepteert het realisme in de zin van gezond verstand, dit wordt ook wel naïef realisme genoemd en betekent; denken dat de werkelijkheid zo is zoals men die ervaart. Het objectief idealisme erkent dat materiële objecten bestaan maar verwerpt het naturalisme met de stelling dat de geest of het bewustzijn is voortgekomen uit materiële objecten. Het verschilt met subjectief idealisme omdat die zowel realisme als naturalisme verwerpt. Voorstanders van objectief idealisme zijn onder meer: Thomas Hill Green, Josiah Royce, Benedetto Croce en Charles Sanders Peirce.

 Neutraal monisme
thumb|Baruch Spinoza wordt gezien als de grondlegger van neutraal monisme en van de dubbel-aspecttheorie.
Een middenweg tussen materialisme en idealisme is het neutraal monisme. Neutraal monisme is de metafysische opvatting die stelt dat de werkelijkheid uiteindelijk uit één soort substantie bestaat, maar niet dat die intrinsieke aard bewustzijn of materie is. De visie ziet zowel het bewustzijn als materie fundamenteel gezien niet als twee verschillende dingen en neemt daarmee de neutrale positie in tussen beide opvattingen. Daarbij stellen neutraal monisten een fundamentelere substantie voor, waar vervolgens het bewustzijn en materie uit kan bestaan. Zowel lichaam als geest zijn dan uiterlijke manifestaties van een onderliggende (eventuele onbekende) substantie. Een analogie hiervoor is een televisietoestel; die zowel geluid als beeld voortbrengt maar zelf geen van beide is.

Het neutraal monisme werd geïntroduceerd door Baruch Spinoza, maar hij werd pas later samen met filosofen als David Hume en Ernst Mach geclassificeerd als een neutraal monist. Zelfbenoemde neutraal monisten zijn bijvoorbeeld Charlie Dunbar Broad en William James. Of Bertrand Russell, die aangeeft dat iemand die kan zien, dingen weet die een blinde niet kan weten, terwijl die blinde wel alles over natuurkunde kan weten. De filosoof Whately Carington stelt ook dat geest en materie beide bestaan uit dezelfde soort van componenten, bekend als cognita oftewel zintuiglijke indrukken. Volgens sommige filosofen zoals Stephen Stich is het neutraal monisme niet zo populair in de filosofie; omdat het moeilijk is om een aard van neutrale elementen te ontwikkelen of te begrijpen.

De dubbel-aspecttheorie, dual-aspecttheorie of dual-aspectmonisme is een vorm van (substantieel) neutraal monisme, die stelt dat fysiek en mentaal twee aspecten van, of perspectieven op, eenzelfde substantie zijn. Vooral om de theorie duidelijker over te brengen wordt er een derdepersoonskennis (objectiviteit) met een eerstepersoonskennis (subjectiviteit) voorgesteld als een dubbel aspect of perspectief. Waar neutraal monisme neutraal blijft qua fundamentele substantie; stelt de dubbel-aspecttheorie dat het objectieve fysieke en het subjectieve mentale; onderling zowel onafscheidelijk als onherleidbaar zijn van elkaar, hoewel verschillend (als twee zijden van dezelfde munt). Daartegenover staat de afscheidelijkheid van het dualisme en de herleidbaarheid van het reductionisme, die beide volgens het zogenaamde reflexieve monisme van Max Velmans onvoldoende aandacht besteden aan de fenomenologie van het bewustzijn.

Er zijn verder diverse dubbel-aspecttheoretici en filosofen die een monistische tweedeling van lichaam en geest beschrijven, zoals David Chalmers, Carl Gustav Jung en Wolfgang Pauli. Ook Thomas Nagel, stellende dat ervaringen in wezen subjectief zijn en alleen toegankelijk zijn voor het individu dat ze ondergaat, terwijl fysieke toestanden in wezen objectief zijn en toegankelijk zijn voor meerdere personen. Hij stelt dat het subjectieve aspect wel degelijk bestaat en verwerpt het idee dat een subjectieve toestand uiteindelijk een objectieve toestand is. Volgens hem kunnen reductionisten niet weten waar het reductionisme van bewustzijn eigenlijk op neerkomt. De Nederlandse filosoof Baruch Spinoza (1632 – 1677) wordt ook gezien als de grondlegger van de dubbel-aspecttheorie. Volgens hem komt het mentale (de geest) en het fysieke (het lichaam) vanuit een substantie die hij 'god-of-natuur' noemt. Het monistische dubbele aspect wordt in zijn filosofisch hoofdwerk de Ethica op de volgende wijze omschreven:

 Uitzonderingen
Er zijn ook uitzonderingen die geen (directe) verklaring bieden om op die manier het causale verband tussen lichaam en geest (of hersenen en bewustzijn) op te lossen. Het zijn alternatieve of opzichzelfstaande stromingen die zich onderscheiden van de conventionele stromingen, maar ze vertegenwoordigen ieder wel een gerenommeerde visie over het bewustzijn.

 Panpsychisme
thumb|Illustratie van de kosmische orde door Robert Fludd, de wereldziel is afgebeeld als een vrouw.
Het panpsychisme is de filosofische leer (of al-bezielingsleer) die stelt dat de geest, de ziel, het bewustzijn of de psyche een universele of primordiale eigenschap is van alles wat bestaat. Panpsychisme gaat ervan uit dat alle materie bezield is, een soort van bewustzijn heeft of een psychische aard heeft; wat ook wel de wereldziel wordt genoemd. Het panpsychisme is een van de oudste filosofische theorieën, die wordt toegeschreven aan filosofen zoals: Thales, Plato, Spinoza en Leibniz. Bijvoorbeeld volgens Aristoteles stelde de eerste Griekse filosoof Thales van Milete (ca. 624 - 545 BCE) dat; 'alles vol goden zit,' volgens hem wordt dit aangetoond door de werking van magneten. Het panpsychisme wordt ook teruggevonden in de antieke filosofieën zoals het stoïcisme, vedanta en mahayana. In de 19e eeuw was het panpsychisme een standaard theorie in de filosofie van de geest, maar de interesse daalde omstreeks het midden van de 20e eeuw vanwege de opkomst van het logisch positivisme; dat alleen aanvaardt wat daadwerkelijk zintuiglijk waargenomen en vastgesteld kan worden. Door onder andere de bekendheid en het aangeven van het moeilijke probleem van bewustzijn is het panpsychisme weer in opkomst gekomen.

Panpsychisme wordt aan diverse andere metafysische posities gerelateerd. Panpsychisme is het eens met het idealisme dat alles in zekere zin mentaal is, maar stelt dat het mentale een eigen werkelijkheid heeft. Panpsychisten en dualisten zijn het erover eens dat mentale eigenschappen niet gereduceerd kunnen worden tot fysische eigenschappen, maar die zijn daarentegen volgens panpsychisme wel verweven in de realiteit. Het panpsychisme is het ook eens met het neutraal monisme; dat mentaal en fysiek fundamenteel gezien niet te scheiden zijn, echter waar neutraal monisme neutraal blijft stelt panpsychisme dat het fysieke het 'verzwakte' mentale is. Panpsychisme is ook verenigbaar met niet-reductief fysicalisme; in zoverre dat mentale eigenschappen worden toegeschreven aan fysische eigenschappen, maar dan wel opzichzelfstaand. Monopsychisme is ook vergelijkbaar, die stelt dat alle mensen dezelfde eeuwige ziel, geest, bewustzijn of intellect met elkaar delen; in plaats van aparte entiteiten. Deze doctrine komt voor in boeddhisme, hindoeïsme, sabianisme, kabbala, averroïsme en rastafari.

Het panexperiëntialisme is een vorm van panpsychisme, die soms wordt aangeduid als de stroming die stelt dat een bewuste ervaring of het bewustzijn een fundamenteel bestanddeel van het universum is. Het wordt geassocieerd met de filosofieën van onder andere Charles Hartshorne en Alfred North Whitehead. Hoewel de term panexperiëntialisme bedacht is door David Ray Griffin; om de procesfilosofische opvatting te onderscheiden van het panpsychisme. Whitehead zijn procesfilosofie, of ook wel de filosofie van het organisme, stelt dat de fundamentele elementen van het universum zogenaamde 'ervaringsgebeurtenissen' zijn, die nog kleiner zijn dan subatomaire deeltjes. David Chalmers impliceert dat het bewustzijn net als ruimte, tijd en massa tot de fundamentele grootheden behoort. Zodat onbekende fenomenen die nog niet verklaard zijn (met behulp van de fysische methoden) duidelijker kunnen worden omschreven.

 Nieuw mysterianisme

Het nieuw mysterianisme is de filosofische stroming die stelt dat het lichaam-geestprobleem of het opvolgende moeilijke probleem van bewustzijn niet kan worden opgelost door de mens. Het onoplosbare probleem onderstreept de onverklaarbaarheid van qualia, oftewel de subjectieve bewuste ervaringen van een individu. Het nieuw mysterianisme wordt ook wel gezien als een onverklaarde vorm van niet-reductief fysicalisme. Het zogenaamde emergente materialisme stelt ook dat mensen niet slim genoeg zijn om de wisselwerking tussen geest en materie te verklaren. Daarnaast wordt weleens gesteld dat de geest of het bewustzijn een gevolg van materie is, in de vorm van emergentie, zonder oorzakelijke verklaring. Colin McGinn is de grootste voorstander van het nieuw mysterianisme en stelt vrijwel compromisloos dat het bewustzijn een mysterie blijft; die nooit door de menselijke intelligentie ontrafelt zal worden. Andere 'mysterianisten' denken dat het begrijpen van het bewustzijn buiten ons huidige menselijke verstand ligt, maar geloven daarentegen wel dat het bewustzijn begrijpelijker zal worden door toekomstige ontwikkelingen in de wetenschap en de technologie.

Volgens Colin McGinn zijn er meer eeuwigdurende filosofische problemen die niet door mensen opgelost kunnen worden, dit wordt ook wel cognitieve sluiting (cognitive closure) genoemd. Voorbeelden van dergelijke problemen naast het lichaam-geestprobleem zijn die van persoonsidentiteit en vrije wil. Emil du Bois-Reymond (1818 – 1896) schetste zeven wereld-raadsels waarvan hij drie zowel wetenschappelijk als filosofisch onoplosbaar verklaarde (ignoramus et ignorabimus); omdat ze transcendentaal zouden zijn. Het gaat om de oorsprong van materie en kracht, de oorsprong van beweging en de oorsprong van (eenvoudige) sensaties. Noam Chomsky maakt bijvoorbeeld onderscheid tussen schijnbaar oplosbare problemen en schijnbaar onoplosbare problemen. Hij merkt daarbij op dat de cognitieve vermogens van alle organismen beperkt zijn door hun biologie. Hij noemt als voorbeeld dat een muis nooit zal spreken zoals een mens, op diezelfde manier kunnen wij bepaalde problemen niet oplossen. Steven Pinker is ook een aanhanger van het nieuw mysterianisme, hoewel hij zijn positie wel zou opgeven wanneer er een Darwin of Einstein van bewustzijn komt met een verbluffend nieuwe vinding over het bewustzijn; zodat het opeens allemaal duidelijk wordt.

 Fenomenologie
thumb|Edmund Husserl is de grondlegger van de fenomenologie.
De fenomenologie is de filosofische stroming opgericht door Edmund Husserl, die in tegenstelling tot de andere stromingen geen verklaring geeft over het causale verband tussen lichaam en geest, of hersenen en bewustzijn. Volgens Maurice Merleau-Ponty bezitten wij geen lichaam, maar zijn wij ons (doorleefde) lichaam; die waarneming mogelijk maakt. Fenomenologie verwerpt daarom het rationalisme (kennis komt door rede) en het empirisme (kennis komt door ervaring); omdat die lichaam en geest apart denken. Daarmee is de fenomenologie een onderzoekersmethode die de eigenschappen van het bewustzijn opzichzelfstaand bestudeert. Er wordt geprobeerd om de bepalende voorwaarden voor het bewustzijn objectief op te stellen, die vaak beschouwd worden als subjectief. Het gaat om de inhoud van (bewuste) ervaringen zoals beoordeling, percepties, en emoties. Hoewel de fenomenologie er wel naar streeft om wetenschappelijk te zijn, probeert men het bewustzijn niet te bestuderen zoals de klinische psychologie en de neurologie dat doen. In plaats daarvan maken zij gebruik van een systematische reflectie, oftewel van introspectie, om zodoende de essentiële eigenschappen en ervaringsstructuren te bepalen. De methode om rapportages te maken van individuele ervaringen is in de vroege twintigste eeuw wel in opspraak gekomen, wegens twijfels over de betrouwbaarheid. Later is dit tot op zekere hoogte hersteld, vooral door een combinatie van technieken; waarmee hersenactiviteit word onderzocht.

Er zijn diverse veronderstellingen die meehelpen om het fundament van de fenomenologie te verklaren:
 Het concept van een objectief onderzoek wordt verworpen door middel van een proces genaamd; 'fenomenologische epochè'. Waarbij alle oordelen over het bestaan van de buitenwereld worden opgeschort (worden tussen haakjes gezet), zodat fenomenen verklaart kunnen worden aan de hand van hun eigen inherente betekenissysteem.
 De opvatting, dat iemand door het analyseren van dagelijks menselijk gedrag, meer begrip of beter inzicht kan krijgen over de natuur.
 Dat mensen onderzocht moeten worden, want personen kunnen begrepen worden door hun unieke manier van weerspiegeling op de maatschappij.
 Een voorkeur geven aan het verzamelen van bewuste ervaringen in plaats van de traditionele gegevens.
 Ontdekkend oriënteren door onderzoeken te verzamelen met behulp van methoden die veel minder beperkend zijn in vergelijking met alle andere wetenschappen.
thumb|left|Het effect van neon kleur verspreiding, de blauwachtige tint binnen de cirkel is een illusie.thumb|De driehoek van Gaetano Kanizsa wordt gecreëerd door illusoire contouren.
Intentionaliteit is een centraal begrip binnen de fenomenologie en verwijst naar het feit dat het bewustzijn altijd bewust is van iets. Bijvoorbeeld denken is altijd iets denken, een ervaring heeft ook altijd inhoud want die is ook gericht op iets. Husserl maakte verder een tweedeling van een intentionele handeling; de echte inhoud (noesis) en de ideële inhoud (noema). De noesis is het gedeelte die een specifiek karakter of betekenis geeft aan de intentionele handeling, zoals beoordelen of aanschouwen, haten of liefhebben, accepteren of weigeren, enzovoort. Het is de echte inhoud omdat het werkelijk onderdeel uitmaakt van het bewustzijn, oftewel het is de handeling van de desbetreffende. De noesis hang ook altijd samen met het noema. Het noema is de (ideële) inhoud van een intentionele handeling, een bepaalde betekenis die ook buiten het bewustzijn van de desbetreffende kan bestaan. Verder is de precieze betekenis een controverse gebleven.

Waarneming heeft verder in de fenomenologie een eigen interpretatie van intentionaliteit, die stelt dat de enige bezitting van een mens; de ervaring van de objecten is waarop hij zich richt. Een zogenaamde immanente objectiviteit, de verschijning van het object heeft hij tot zijn beschikking, nooit het object zelf. Verder wordt er onderscheid gemaakt tussen waarnemingen van bewustzijnstoestanden, oftewel een interne of 'immanente waarneming'; zoals het waarnemen van woede in zichzelf. Daarnaast zijn er waarnemingen van externe objecten, oftewel een externe of 'transcendente waarneming'. Immanente waarnemingen zijn volgens Husserl onbetwijfelbaar; het is onmogelijk om woede te voelen zonder dat het bestaat. Daartegenover staat de 'transcendente waarneming' van bijvoorbeeld een stoel, deze waarnemingen zijn betwijfelbaar; het is mogelijk dat de stoel niet echt bestaat en slechts een illusie is. Een overeenkomst met de transcendente objecten is het klassieke probleem binnen het filosofisch scepticisme; het lijkt vrijwel onmogelijk om er zeker van te kunnen zijn dat transcendente objecten echt bestaan. Bijvoorbeeld de 'transcendente' waarneming van een huis is op zichzelf incompleet, oftewel een 'afschaduwing'; omdat we niet het complete huis kunnen zien. Een waarneming staat dan nooit op zich, maar is altijd geplaatst binnen een 'horizon' van vroegere en toekomstige afschaduwingen.

Fenomenologen als Husserl proberen een nauwere verbinding te leggen tussen filosofie en wetenschap, als een filosofie die 'andere' wetenschappen een fundament aanreikt. Waar empirische wetenschappen kennis over feiten wint, stoelt de fenomenologie op de constanten van alle ervaringsmogelijkheden. Daarmee is de fenomenologie volgens Husserl, in tegenstelling tot feitenwetenschappen, een volledig eidetische of 'wezenswetenschap'. Interdisciplinaire disciplines zijn bijvoorbeeld de psycho-fenomenologie; de studie van subjectieve ervaring, en de neuro-fenomenologie; een pragmatische toepassing van hersenen (praktijk) en bewustzijn (theorie).

 Oosterse filosofie
De Oosterse filosofie is niet alleen geografisch gezien gescheiden van de Westerse filosofie maar kent ook andere uitgangspunten. Het grootste verschil is dat er in principe geen onderscheiding tussen religie en filosofie (soms ook psychologie) wordt gemaakt.
thumb|Het AUM of Om symbool verwijst naar Atman en Brahman. Als geheel staat het ook wel voor de beleving van het oneindige; het kosmisch bewustzijn.
 Hindoeïsme
 Non-dualisme
Het brahmanisme ontwikkelde zich in de Upanishads van een offerreligie naar een meer filosofische op het innerlijk gerichte religie. De aard van de wereld komt daarbij naar voren in de begrippen Brahman en Atman. Het begrip Brahman had zich ontwikkeld tot het onpersoonlijke Absolute waaruit alles ontstaat, niet gebonden aan tijd (kala), ruimte (desa) en causaliteit (nimitta), dit in tegenstelling tot de deva's, de goden. Atman had zich ondertussen ontwikkeld tot de diepste zelf. Waar deze ontwikkeling al eerder was begonnen, werd in de Upanishads de conclusie getrokken dat beiden een waren. Elke persoon heeft wel een eigen vorm, maar heeft dezelfde essentie. De echte overkoepelende werkelijkheid is Brahman die zich in personen als Atman manifesteert.
Een belangrijke revolutie in religieus denken die voortkomt uit de Upanishads is dat wat er na de dood gebeurt. Vanaf deze tijd zijn samsara, karma en moksa centrale begrippen in de Indische filosofie en religie. Samsara is daarbij de eeuwigdurende cyclus van dood en wedergeboorte. Aangezien er sprake is van zielsverhuizing bij de wedergeboorte, is men afhankelijk van karma – hoe men zich gedragen heeft in het eerdere leven. Het loont dus om een goed leven te leiden, want dan wordt men opnieuw geboren als goede. Dit betekende echter niet dat men hiermee echt geholpen was, aangezien de Upanishads het leven vooral als lijdensweg zien. De moksa of verlossing uit de eeuwigdurende cyclus geldt daarom als belangrijkste doel van goed leven. Daarbij verdwijnt de individuele ziel in de universele ziel zoals een rivier verdwijnt zodra deze in zee uitmondt.

In een verklaring van het begrip Om onderscheidt de Mandukya-Upanishad vier vormen van de zelf, atman. De eerste is vaisvanara, de wakende toestand waarbij dat wat buiten is wordt waargenomen. De tweede is taijasa, de dromende toestand waarbij dat wat binnen is wordt waargenomen. De derde is prajna, de diepe slaap zonder dromen en verlangens. Het vierde deel (turiya) is dat waarin zowel het buiten als het binnen niet worden waargenomen, waarbij er geen sprake is van waarneming of niet-waarneming. Dit buiten het bereik van de gewone handelingen liggende is ongrijpbaar en is de essentie van atman.
Binnen de vedanta-school ontwikkelde dit zich in de stroming advaita met als belangrijkste filosoof Shankara. A-dvaita (niet-tweeheid) wijst daarbij op non-dualisme, het een-zijn van Brahman en Atman. In Brahman ligt daarbij het overkoepelende bewustzijn, cit, dat zich onderscheidt van maar tegelijkertijd voortzet in citta, het fenomenologisch bewustzijn.

 Dualisme
Binnen de verschillende astika's of orthodoxe hindoeïstische scholen was echter ook ruimte voor substantiedualisme. Zo onderscheidt de samkhya-school van Kapila het stoffelijke actieve prakrti en het geestelijke passieve purusa, het bewustzijn. Waar bij de Upanishads en de advaita-school de werkelijkheid een illusie is, de maya, werd deze bij samkhya werkelijkheid, de prakrti. Atman werd purusa en gold niet meer als overkoepelend zelf, maar als een verzameling individuen. Daarmee verdween ook de noodzaak tot een godsbegrip.
In de prakrti werken drie krachten of guna's, de lichte goede sattva, de passievolle dynamische noch goede noch slechte rajas en de negatieve apathische tamas. De prakrti omvat niet alleen de stoffelijke wereld, maar ook het denken, voelen en handelen, wat in het Westen meestal tot het geestelijke domein wordt gerekend. Het geheel wordt onderverdeeld in 25 tattva's, waaronder de prakrti zelf, het intellect (buddhi), het ik-bewustzijn (ahamkara), de zintuiglijke vermogens, de rede (vac), de zintuigen en de vijf elementen (mahabhuta) en daar tegenover de purusa.
De drie guna's zijn daarbij verantwoordelijk voor de dynamiek van de cyclus van ontstaan en ondergang. Daarbij is de eenheid van prakrti en purusa slechts een schijnbare eenheid, zoals een kleurloos kristal rood kleurt als er een rode bloem achter gehouden wordt. De weg naar moksa ligt in het inzicht dat de purusa geen deel uitmaakt van de wereld met zijn lijden en dat de prakrti zonder het bewustzijn van de purusa geen lijden voelt.

De yoga-school baseerde zich sterk op samkhya, maar kent wel een godsbegrip. Deze is evenwel geen scheppende god, aangezien de schepping verklaard wordt door de wisselwerking tussen purusa en prakrti.

Bij de nyaya-school is zowel een pluralisme als dualisme te zien. Zo wordt er onderscheid gemaakt tussen zes of zeven padhartha's of categorieën. Dit zijn dravya (substantie), guna (kwaliteit), karma (activiteit), samanya (algemeenheid), vishesha (bijzonderheid), samavaya (verbondenheid) en de later toegevoegde abhava (niet-bestaan).
Daarbij zijn er weer negen dravya's, waaronder de vijf fysieke elementen (pancha mahabhuta) en daarnaast kala (tijd), dik (ruimte), atman (zelf) en manas (geest). Het dualisme is hier te vinden bij het onderscheid tussen de eerste fysieke groep en de tweede, die niet tastbaar is.
Het aantal guna's varieert van zeventien tot vierentwintig en ook hier is een onderscheid, ditmaal tussen het wel en niet direct waarneembare. Naast het substantiedualisme is er hier dus ook een eigenschapsdualisme.
Het zelf is daarbij de grond voor het bewustzijn, maar is slecht een bijkomstigheid (agantuka) en komt alleen in bepaalde omstandigheden voor.

Het idealisme komt voor in advaita vedanta. Lichaam, geest en de wereld worden gezien als dezelfde onveranderlijke eeuwige bewuste entiteit genaamd Brahman. Advaita betekent non-dualisme en stelt dat alles uit een puur absoluut bewustzijn (chaitanya) bestaat. Daarbij dat de wereld schijnbaar is opgemaakt uit een verandering van entiteiten, want dat is een illusie, oftewel maya. Het enige wat bestaat is Brahman en dit wordt beschreven als Satchitananda (wezen, bewustzijn en gelukzaligheid). Vishishtadvaita is een andere vorm van Vedanta en komt van de filosoof Ramanuja. Hij bekritiseerde Advaita Vedanta door te stellen dat het bewustzijn altijd intentioneel en een eigenschap van iets is. Ramanuja's Brahman wordt gedefinieerd als een verscheidenheid van kwaliteiten en eigenschappen in één (monistische) entiteit. Deze doctrine heet samanadhikaranya (diverse dingen in een gemeenschappelijk substraat).

 Charvaka
Het materialisme komt ook voor in de Indische filosofie, wellicht als eerste in de filosofische geschiedenis (± 600 v.Chr.), in de charvaka-school. Deze nastika-school verwierp alles behalve materie, volgens hen was materie samengesteld uit vier elementen, met god en ziel inbegrepen. Het bewustzijn was voor hen niks anders dan een constructie opgebouwd uit atomen. Een gedeelte van de school geloofde in een materiële ziel, die bestond uit lucht of adem. Aangezien dat ook vormen van materie waren verklaarde zij wel dat een ziel niet zou overleven na de dood.

 Boeddhisme
thumb|De acht bewustzijnen1. Oog-bewustzijn (kijken)2. Oor-bewustzijn (horen)3. Neus-bewustzijn (ruiken)4. Tong-bewustzijn (proeven)5. Lichaam-bewustzijn (voelen)6. Geest-bewustzijn (cognitie)7. Verontreinigt-bewustzijn (geest)8. Pakhuis-bewustzijn (reflexiviteit)

Boeddha (ca. 480 – 400 v.Chr.) was de stichter van het boeddhisme en ontkende het 'zelf' of atman. Volgens Boeddha was de wereld opgebouwd uit een oneindig basiselementen, de levenloze dharma's. Deze dharma's ontstaan en vergaan continu en daarmee ook alle voorwerpen, dieren en ook mensen. Daarmee verandert ook de 'ik' continu en is er geen zelf, maar een niet-zelf of anatman of anatta. Er kan ook niet gesproken worden over verleden-heden-toekomst, er is sprake van een opeenvolging van hedens. Dat het lijkt of er wel sprake is van een zelf, komt omdat er een verband is tussen deze dharma's, het afhankelijk ontstaan (pratitya-samutpada) – een vorm van causaliteit. Dit betekent dat alle dingen, waaronder mentale gebeurtenissen, (wederzijds) afhankelijk ontstaan vanuit andere oorzaken en condities. Voor de mens komt dit terug in het levensrad met zijn twaalf nidana's – oorzaken of schakels – dat de samsara of de cyclus van dood en wedergeboorte uitbeeldt. De eerste twee, avidya (onwetenheid) en samskara (wil tot leven) zijn overgebleven uit het vorige leven en zijn de oorzaak dat de cyclus zich doorzet en daarmee van het lijden. De derde, en eerste uit dit leven, is vijnana, het bewustzijn. Daarna volgt onder meer ook nama-rupa, naam en vorm, en sadayatana, de zes zintuigen waarbij het verstand of geest (manas) als innerlijk zintuig gezien wordt.

Sariputta beschreef de geest en het lichaam als onafscheidelijk van elkaar; zoals twee rietbundels die al staande tegen elkaar aanleunen. De componenten die het fysieke en mentale bestaan opbouwen staan bekend als de vijf khandhas. Dit zijn: materie, lichaam of fysieke vorm (rupa), sensaties of zintuiglijke ervaring (vedana), perceptie of voorstelling (saññā), mentale samenstelling (saṅkhāra) en bewustzijn of onderscheidingsvermogen (vijñāna).

De meeste boeddhistische scholen definiëren voor elk van de zes zintuigen een bewustzijn. Dit zijn: oog-, oor-, neus-, tong-, lichaams-bewustzijn en geest-bewustzijn. In boeddhistische zin noemt men het geest-bewustzijn ook wel de apengeest; vanwege de onrustigheid en het constante gekwebbel.

De Yogacara school voegt daar twee soorten aan toe: het verontreinigt-bewustzijn (manas-vijñāna); de faculteit van de geest (zelfbewustzijn), en het pakhuis-bewustzijn (ālaya-vijñāna) of het allesomvattende fundament-bewustzijn, zij vormen samen de acht bewustzijnen. De andere zeven bewustzijnen ontstaan en evolueren of transformeren vanuit het pakhuis-bewustzijn. Het pakhuis-bewustzijn ontvangt ook indrukken en bewaart ze als potentiële energie, bija of zaden, als opslagplaats voor toekomstige manifestaties en activiteiten, het onderbewuste is een gerelateerde eigenschap. Aangezien dit als een container voor ervaringsgerichte indrukken fungeert wordt het ook wel het zaad- of container-bewustzijn genoemd. Het pakhuis-bewustzijn verklaart volgens de Yogacara school ook een continuïteit van de geest, aangaande de opeenstapeling van karma en wedergeboorte. Daarnaast zijn de andere bewustzijnen afwezig in de processen van dood en wedergeboorte. Het pakhuis-bewustzijn functioneert ook als een causale potentie voor dharma; waaruit de fenomenen of bestanddelen van een menselijke ervaring kunnen ontstaan. Volgens Alan Wallace: “Geen van de lichaamsdelen – in de hersenen of elders – vormen de mentale toestanden of processen. Dergelijke subjectieve ervaringen ontstaan niet vanuit het lichaam, maar ontstaan ook niet vanuit het niets. Veeleer, alle objectieve mentale verschijnselen ontstaan vanuit het (lichaams-) substraat, alle subjectieve mentale toestanden en processen ontstaan vanuit het bewustzijnssubstraat.” Sommige scholen omschrijven nog een negende bewustzijnssoort, genaamd het zuiverbewustzijn (amala-vijñāna) of het eenheidsbewustzijn (param-alaya), deze gaat voorbij alle dualismen en staat gelijk aan nirwana of sunyata.

 Abhidharmathumb|Overzicht van vier boeddhistische beschrijvingen van de geest/bewustzijn, die later in de Abhidhamma nader zijn omschreven.
Abhidhamma (± 300 v.Chr.) is een boeddhistische literatuur die uit zeven delen bestaat. In het eerste deel wordt een geestanalyse gedaan waarin het gewone denken gedefinieerd wordt als prapañca, oftewel 'conceptuele proliferatie'. Volgens deze theorie wordt perceptuele ervaring gebonden aan meerdere conceptualisaties, zoals: verwachtingen, oordelen en verlangens. De toename van het aantal conceptualisaties vormt de illusie 'daarbovenop' – dit gebeurt wanneer begrippen als zelf en 'othering' boven een steeds veranderende stroom van aggregaatstoestanden worden geplaatst. Met deze opvatting van de geest wordt er geen strikt onderscheid gemaakt tussen bewuste geestvermogens en daadwerkelijke zintuiglijke waarneming van diverse fenomenen. Het bewustzijn wordt in plaats daarvan verdeeld in zes modaliteiten; de vijf (standaard) zintuigen en een zesde voor mentale perceptie. Men stelt dat het ontstaan van cognitieve gewaarwording afhankelijk is van zintuiglijke waarneming. Het beseffen van de geestvermogens zelf, bestaat uit mentale- of 'introspectieve gewaarwording' (manovijñāna) en aandacht (āvartana); oftewel het uitzoeken van objecten uit een voortdurend veranderende stroom van zintuiglijke indrukken.

Theravada (± 400 v.Chr.) is de boeddhistische leer die een concept introduceert waarin de geest een factor van het bestaan is. Deze 'levensstroom' (bhavanga) is een onderstroom die de toestand van het zijn vormt. De continuïteit van een karmisch persoon wordt daarmee verzekerd in de vorm van een geeststroom (citta-santana). Een reeks van stromende mentale momenten vloeit voort vanuit een subliminale levenscontinuïteitsgeest (bhavanga-citta), zoals mentale inhoud en aandacht.

 MahayanaMahayana is een van de hoofdstromingen in het boeddhisme, waar de Yogacara school een onderdeel van is. Deze school is beïnvloed door een vroegere boeddhistische school genaamd de Sautrāntika, die hadden een vorm van fenomenalisme en zagen de wereld als onwaarneembaar. Met de beoordeling dat externe objecten alleen bestaan als een ondersteuning voor cognitie, die alleen mentale representaties van de objecten kunnen vatten. In opvolging werd de Yogacara school ook wel de alleengeest-school genoemd, vanwege het standpunt dat bewustzijn de uiteindelijke bestaande werkelijkheid is.
Vasubandhu (de medeoprichter van Yogacara) gebruikte bijvoorbeeld het droomargument; waarin dromen bewijzen dat de zintuigen die werkelijkheid van illusie scheiden niet volledig vertrouwd kunnen worden. Daarbij gebruikte hij een mereologische weerlegging van het atomisme om aan te geven dat externe objecten; mentale entiteiten zijn.

Mahayana scholen hadden verschillende opinies over de zelfreflectie van bewustzijn (svasaṃvedana). Dharmakirti accepteerde het idee van de Yogacara school, dat het reflexieve (zelf)bewustzijn te vergelijken is met een lamp die zichzelf en omringende objecten verlicht. Dit werd strikt afgewezen door Madhyamika geleerden als Candrakīrti, omdat alle objecten en mentale gebeurtenissen gekenmerkt worden door een leegte (sunyata). Bewustzijn kon niet de inherente reflexieve uiteindelijke werkelijkheid zijn, omdat dit zou betekenen dat bewustzijn zelf-valideert en daarmee niet gekenmerkt kan worden als een leegte. Deze standpunten werden uiteindelijk op elkaar afgestemd in de 8e eeuw door Shantarakshita (725–788). In zijn synthese (de twee waarheden doctrine) hanteert hij de idealistische Yogacara standpunten over reflexief (zelf)bewustzijn als een relatieve of 'conventionele waarheid' (die de ware aard verduistert) ten opzichte van de 'ultieme waarheid' (de ware aard is sunyata).
thumb|Dzogchen leringen vergelijken de aard van de geest met een spiegel(reflectie). Al zijn de reflecties goed of slecht, mooi of lelijk, zuiver of onzuiver; de aard van de spiegel blijft ongewijzigd en zonder beperkingen. Net zoals de aard van de geest.
 TibetaansTibetaans boeddhistische (± 800) theorieën evolueerden rechtstreeks vanuit de Mahayana scholen. Tsongkhapa (1357 – 1419) is de oprichter van de Gelug school, in zijn werk geeft hij een nadere verklaring van het fundatie- of pakhuisbewustzijn (ālaya-vijñāna) vanuit de acht bewustzijnen. Later zou hij het pragmatische idealisme van Shantarakshita hebben verworpen. Volgens de 14e dalai lama kan de geest gedefinieerd worden als: “een entiteit die de aard van een louter ervaring heeft, dat is; ”helderheid en weten.” Het is de wetende natuur, of het agentschap, wat de geest wordt genoemd, en dat is immaterieel. Dit staat los van de zintuiglijke waarneming die afhankelijk is van de (fysieke) organen, oftewel onze zintuigen.” Het dualistische karakter van de geest bestaat uit helderheid (gsal); oftewel de mentale activiteit die cognitieve fenomenen produceert (snang-ba), en weten; oftewel de mentale activiteit die cognitieve fenomenen ontvangt.

Tibetaanse filosofie van de geest is uiteindelijk een vorm van soteriologie, die zich richt op meditatieve praktijken zoals Dzogchen en Mahamudra; die het de beoefenaars mogelijk maken om de ware reflexieve aard van hun geest direct te ervaren. Deze onbelemmerde kennis van iemands primordiale, lege, non-duale boeddha-natuur wordt rigpa genoemd. De meest innerlijke natuur van de geest wordt door diverse scholen omschreven als een pure klaarheid of helder licht (od gsal of prabhāsvara in Vajrayana) en vergeleken met een kristallen bol of spiegel. Sogyal Rinpoche spreekt over de geest als volgt: “Stel je de lucht voor, leeg, ruim en zuiver vanaf het begin; de essentie is zoals dat. Stel je de zon voor, lichtgevend, helder, onbelemmerd en spontaan aanwezig; de aard is zoals dat.”

 Zen'Zen boeddhisme is een filosofie van geest waarin het vooral gaat om het verschil tussen de zuivere ontwaakte geest en de verontreinigde onzuivere geest. De zenmeester Huangbo Xiyun beschreef de zuivere geest als eindeloos zonder beperkingen, terwijl de verontreinigde geest overschaduwd werd door gehechtheid aan vormen en concepten. De zuivere boeddha-geest is in staat om dingen te zien zoals ze werkelijk zijn; als een absolute en non-duale 'zodanigheid' (tathātā). Deze non-conceptuele kijk is inclusief het paradoxale feit dat er (uiteindelijk) geen verschil is tussen een verontreinigde geest en een zuivere geest, evenals geen verschil tussen samsara en nirwana. De Japanse filosoof Dogen (1200 – 1253) stelde dat lichaam en geest niet ontologisch noch fenomenologisch gescheiden waren, maar gekarakteriseerd worden door een eenheid genaamd shin jin (lichaamgeest). Volgens Dogen maakt het 'afwerpen van lichaam en geest' (shinjin datsuraku) in zittende meditatie het mogelijk om 'dingen zoals ze zijn' (genjokoan) te ervaren, oftewel de aard van de oorspronkelijke verlichting (hongaku).

 Psychologie
thumb|Carl Gustav Jung beschreef vier bewustzijnsfuncties; denken, voelen, gewaarwording en intuïtie.
De psychologie bestudeert het gedrag en de geest, oftewel de mentale processen die betrekking hebben op alle aspecten van onbewuste en bewuste ervaringen. Het bewustzijn wordt in de psychologie globaal gezien op twee manieren gedefinieerd. Namelijk het innerlijke leven zoals de individuele beleving van bijvoorbeeld gevoelens (het P-bewustzijn) en het 'uitwendige leven' zoals de gedragingen met betrekking tot andere mensen en de omgeving (het A-bewustzijn). Door de opkomst van het behaviorisme was de psychologie vooral gericht op het uiterlijk waarneembare en meetbare gedrag, omdat het innerlijke leven zich niet objectief zou laten registreren door wetenschappelijke waarneming, maar alleen subjectief door introspectie en begrijpen. Sinds de eerste helft van de 20e eeuw maakt men grotendeels gebruik van wetenschappelijke methodes, waardoor diverse algemene principes zijn opgesteld over waarnemen binnen de psychologie. Van deze beperking is men redelijkerwijs teruggekomen, mede dankzij stromingen als de humanistische psychologie, maar vooral door de cognitieve revolutie in de jaren 60.

Carl Gustav Jung noemde het behaviorisme ook wel de 'psychologie zonder ziel'. Jung beschreef vier bewustzijnsfuncties, oftewel vier primaire persoonlijkheidstypes, namelijk de 'rationele' (oordelende) functies: denken en voelen en de 'irrationele' (waarnemende) functies: gewaarwording en intuïtie. Volgens Jung is denken de functie van intellectuele cognitie; het vormen van logische conclusies, voelen de functie van subjectieve beraming, gewaarwording de waarneming door de zintuigen, en intuïtie is het waarnemen op een onbewuste manier of het waarnemen van een onbewuste inhoud. Hij wees er ook op dat deze functies verder uitgedrukt kunnen worden op een introverte en een extraverte manier.

 Waarnemingspsychologie
De psychologische disciplines die zich specifiek richten op waarneming, zijn de: experimentele psychologie, de neuropsychologie en de cognitieve psychologie. De experimentele psychologie verwijst naar het werk die experimentele methoden toepast op de studie van gedrag, en de onderliggende processen daarvan, zoals: aandacht, motivatie en emotie. De neuropsychologie houdt zich bezig met de hersenfuncties in relatie met het gedrag. Er worden voornamelijk mensen onderzocht met een hersenbeschadiging, die kunnen eventueel resulteren in een beperking van waarneming. Zoals bij een gebrek of stoornis in taalgebruik (afasie), aandacht (neglect), geheugen (amnesie), controlefuncties (executieve functies) en herkenning of benoeming (agnosie). In tegenstelling tot de klassieke neurologie, die zicht richt op de fysiologie van het zenuwstelsel, onderzoekt de neuropsychologie hoe de hersenen correleren met het bewustzijn (lees hoofdstuk 'geneeskunde' voor meer over neuropsychologie).

thumb|Denken gaat ergens over, gevoel is op een bepaalde manier, en beide kunnen een mentale toestand vormen.
 Cognitieve psychologie
Cognitieve psychologie is de studie van cognitie; oftewel van mentale of cognitieve processen, zoals: taalgebruik, geheugen, probleemoplossing, creativiteit, denken, waarneming, aandacht en metacognitie. In de cognitieve psychologie bestudeert men de cognitieve- of mentale processen van individuen (zoals de executieve functies), die resulteren in bepaalde mentale toestanden. De mentale toestanden of geestestoestanden van het individu corresponderen met het denken - dit is de intentionele of representatieve toestand die ergens over gaat, zoals iets geloven, bedenken, hopen of vrezen (een propositionele attitude) - samen met het gevoel, oftewel de kwalitatieve of fenomenele toestand op een bepaalde manier, zoals pijn, genot, haat, liefde, woede of vreugde. De twee soorten toestanden hebben enigszins een relatie onderling, maar sommige representatieve toestanden zijn niet (onderscheidend) kwalitatief, want personen die dezelfde propositie delen kunnen daarover verschillen wat hun gevoel daarover betreft. Hoewel er overeenkomsten zijn tussen beide toestanden, is er (nog) geen duidelijke markering of eenduidige omschrijving van wat een mentale toestand of geestestoestand precies inhoud.

Mentale inhouden of gebeurtenissen zijn items die 'in' de geest of het bewustzijn 'tevoorschijn komen', en kunnen gevormd worden door onder andere het mentale proces zelf, zoals het opslaan en toepassen van kennis met mentale representatie. Het mentale proces is de werking van de geest, die bestaat uit een aantal 'faculteiten' of cognitieve functies, zoals denken (ideevorming, verbeelden, geloven, en redeneren), perceptie, geheugen (werkgeheugen en langetermijngeheugen), wil, taal, emotie, en ten slotte het bewust zijn van de functies; het bewustzijn zelf. Die ook vooral bijdraagt aan het combineren van de cognitieve functies, zoals met mentale beeldvorming.

thumb|left|Een onderverdeling van het zenuwstelsel in sensoriek en motoriek.thumb|Spotlicht model van aandacht.
Waarneming is vrijwel de belangrijkste functie van het bewustzijn. Waarnemen is het organiseren, het identificeren, of het interpreteren van zintuiglijke informatie, om zodoende de omgeving; zowel uitwendig als inwendig te begrijpen. Het zijn de signalen en gewaarwordingen vanuit de zintuigstelsels en betreffen: zien, horen, ruiken, proeven, voelen, temperatuur aanvoelen, pijn voelen, evenwicht houden, lichaampositie of beweging waarnemen, inwendige organen waarnemen (zoals hongergevoel, plasgevoel en ademhaling) en tijd waarnemen. De verschillende soorten van gewaarwordingen, zoals: warmte, geluid en smaak worden zintuiglijke modaliteiten genoemd. Waarneming is niet alleen de passieve ontvangst van deze signalen, maar wordt ook gevormd door de cognitieve stijl en processen, zoals: leren, geheugen, verwachting en aandacht.

Het proces van waarneming begint met een object of stimulus in de wereld, aangeduid als een distale stimulus of een distaal object. De stimulus stimuleert de zintuigen van het lichaam, in het zintuigstelsel wordt de energie getransformeerd naar neurale activiteit in het zenuwstelsel, dit proces wordt zintuiglijke transductie genoemd (of signaaltransductie). Het rauwe patroon van neurale activiteit wordt de proximale stimulus genoemd. Deze signalen worden doorgegeven aan de hersenen en verwerkt, dit proces wordt neurotransmissie genoemd. De resulterende mentale recreatie van de distale stimulus is vervolgens het waargenomene, oftewel een perceptie van een sensatie.

Aandacht betekent in psychologische zin: 'een bewustzijnstoestand die zich richt op een bepaald gedeelte van de beschikbare perceptuele informatie'. De belangrijkste functie van aandacht is het uitfilteren van relevante gegevens, met behulp van concentratie en mentale inspanning; zodat de gewenste gegevens naar andere mentale processen kunnen worden gedistribueerd, om ze vervolgens samen te voegen tot een zinvol geheel, oftewel een centrale coherentie. Zonder de mogelijkheid om overtollige informatie uit te filteren kunnen we niet goed focussen, met het eventuele gevolg dat onze hersenen overbelast kunnen raken. Aandacht kan verder onderverdeeld worden in exogene controle en endogene controle. Exogene controle werkt van beneden naar boven (bottom-up) en is verantwoordelijk voor: alertheid, arousal, oriëntatiereactie, selectieve aandacht (spotlight attention) en het uitspringeffect (pop-out effect). Endogene controle werkt van boven naar beneden (top-down) en is verantwoordelijk voor de bewustere aandachtsprocessen, zoals: aandachtstraining (attentional control) - oftewel waar men aandacht aan besteedt en wat men negeert, verdeelde aandacht (divided attention) – oftewel op meerdere dingen tegelijk letten, lokale en globale aandacht (global precedence) – oftewel letten op details en geheel, ten slotte komt nog de bewuste verwerking zelf.

Metacognitie betekent in algemene zin: de gedachten die iemand heeft over zijn eigen gedachten. Metacognitie omvat zaken als: kijken hoe effectief iemand zijn eigen taakprestaties kan monitoren, het reflecteren van iemand zijn capaciteit over bepaalde mentale taken en het vermogen om cognitieve strategieën toe te passen. Metacognitie wordt in de cognitieve psychologie vooral toegepast op het gebied van onderwijs. De mogelijkheid om metacognitieve vaardigheid te verhogen van iemand heeft een aanzienlijke invloed aangetoond op leer- en studiegedrag. Bijvoorbeeld het vermogen om doelen te stellen, met daarnaast een effectieve zelfregulering om die doelen te bereiken. Het is daarbij belangrijk dat men als metacognitieve taak hun eigen mate van kennis en doelen wel realistisch blijft evalueren. Hieraan gerelateerd is het autobiografische- of autonoetic bewustzijn, oftewel het mentale vermogen om onszelf te verplaatsen in het verleden, de toekomst of andere denkbeeldige situaties.

 Bewustzijnstoestanden
Naast het bewustzijn als waaktoestand, zijn er hersentoestanden waarbij het bewustzijn afwezig lijkt te zijn, zoals bij: droomloze slaap, coma of de dood. Er zijn ook bepaalde omstandigheden waarbij de relatie tussen het bewustzijn en de wereld minder ingrijpend veranderd, deze staan bekend als: 'gewijzigde bewustzijnstoestanden' (altered states of consciousness), het gaat om bewustzijnstoestanden die sterker afwijken van de bèta-hersengolven dan de normale waaktoestanden. Sommige bewustzijnstoestanden komen van nature voor, terwijl andere geproduceerd kunnen worden door bijvoorbeeld hersenbeschadiging, geneesmiddelen, psychoactieve middelen of meditatie. Bewustzijnstoestanden kunnen gepaard gaan met veranderingen in denkwijze, verstoringen van tijdsbesef, controleverlies, veranderingen qua emotionele expressie, afwisselingen van het lichaamsbeeld en veranderingen in betekenissen of belangen.

Bij psychologische dissociatie heeft iemand nauwelijks tot geen aandacht voor zijn omgeving. Men is dan 'gedissocieerd' van de realiteit, dit is ten opzichte van het realiteitsbesef verliezen, zoals met een psychose. Het komt meestal door (over)vermoeidheid. Er bestaan ook lichtere vormen zoals dagdromen, polderblindheid, trance of hypnose. Maar ook zwaardere vormen zoals dissociatieve stoornissen, waarbij aandoeningen als depersonalisatie, dissociatieve amnesie en dissociatieve identiteitsstoornis belangrijke kenmerken zijn.

thumb|left|Schilderij van slapende kinderen door Albert Anker uit 1895.
Wakker wezen is niet per se een uniforme toestand maar kent een aantal verschillende gradaties, zoals: helderheid, ontspannenheid en slaperigheid. Sommige mensen zijn alert aan het begin van de dag ('ochtendmensen') en anderen in de avond ('avondmensen'). De bewustzijnstoestand voor het slapen gaan wordt hypnagogie genoemd, na het slapen wordt hypnopompie genoemd, beide bewustzijnstoestanden worden aangeduid als sluimerhallucinaties.

Het gebruik van bepaalde voedingsstoffen kan het bewustzijn ook beïnvloeden, zoals koffie en energiedrank voor opgewektheid en er wordt beweerd dat voedingen met tryptofaan slaapverwekkend kunnen werken. De twee meest geaccepteerde gewijzigde bewustzijnstoestanden zijn slapen en dromen. Hoewel droomslapen (remslaap) en slapen zonder te dromen (diepe slaap) sterk op elkaar lijken, is er wel een ander patroon van hersenactiviteit, metabole activiteit en oogbeweging. Beide worden ook geassocieerd met een afzonderlijke ervaring of cognitie - ten opzichte van elkaar. Mensen die ontwaakt worden uit een diepe slaap rapporteren slechts vage gedachten, hun ervaring is vaak nogal onsamenhangend. Terwijl bij een ontwaking uit de remslaap worden de ervaringen rijker en gedetailleerder omschreven en gerapporteerd.

Een verscheidenheid van drugssoorten en alcohol hebben opmerkelijke effecten op het bewustzijn. Er zijn een aantal varianten bekend, zoals bewustzijnsverlaging door sedativa, bewustzijnsverruiming door hallucinogenen en bewustzijnsstimulering door stimulantia. Sommige soorten kunnen leiden tot bewustzijnsverstoringen zoals bij hallucinaties, wanen of depersonalisatie. Gebruikers beschrijven hun ervaringen met drugs vaak als euforisch, delirisch, mystisch of spiritualistisch. De onderliggende hersenmechanismen van deze effecten zijn niet zo goed onderzocht als die van alcoholgebruik, maar er is wel substantieel bewijs dat de chemische neurotransmitter serotonine; een essentiële rol speelt in dergelijke veranderingen van hersenactiviteit.

Er is ook onderzoek gedaan naar de fysiologische veranderingen van yogi's en andere beoefenaars van meditatie. Er werden hersengolven gemeten tijdens de meditatiesessies, met als resultaat dat meditatie verschilt ten opzichte van gewone ontspanning. Het wordt echter betwist of er voldoende bewijs aanwezig is, zodat mediteren eventueel meegerekend kan worden als een (officiële) aparte fysiologische bewustzijnstoestand.

Een opmerkelijke bewustzijnstoestand of ervaring is een déjà vu; waarbij het lijkt alsof een gebeurtenis eerder is meegemaakt. De gangbare verklaring stelt dat het beeld eerst wordt opgeslagen in de hersenen (langetermijngeheugen) waarna men zich er bewust van wordt (in plaats van andersom). Bij een gewaarwording van déjà vu ontbreekt daarom ook de aanvullende informatie van de herinnering. Dit is omdat de situatie zich niet afgespeeld heeft in een eerder verleden, het is een soort 'kortsluiting' van of in het desbetreffende moment.

 Flow
thumb|Het flowmodel van Mihaly Csikszentmihalyi. Vanaf het neutrale midden is de intensiteit van de mentale toestand het hoogst aan de zijkant, wanneer uitdagingsniveau en vaardigheidsniveau (hoog) op elkaar zijn afgestemd; kan flow bereikt worden.
Een andere specifieke bewustzijnstoestand of mentale toestand is flow, wat in de volksmond ook wel the zone of een optimale ervaring wordt genoemd. Waarin een persoon geheel opgaat in zijn bezigheden, oftewel door gerichte aandacht en volledige betrokkenheid een genoegen of voldoening verkrijgen vanuit een bepaalde activiteit. Het is een doelbewuste overgave die wellicht de ultieme ervaring is waarin emoties worden benut voor het leren en uitvoeren van een werkzaamheid. Emoties worden niet alleen opgenomen en in goede banen geleidt maar ze worden ook positief, energiek en zijn afgestemd op de uitvoerende taak. Flow wordt gekenmerkt door een spontaan gevoel van geluk (en soms zelfs van extase) tijdens het uitvoeren van een taak. Hoewel flow daarnaast ook wordt omschreven als een concentratie of gerichte aandacht op niks anders dan de betreffende activiteit, dus men vergeet zichzelf en zijn emoties.

Flow is beschreven door de Amerikaanse psycholoog Mihaly Csikszentmihalyi, door hem samengevat is flow een doelbewuste motivatie. Het concept bestaat al duizenden jaren alleen dan meer als een spirituele beoefening in sommige Oost-Aziatische religies. In het Westen is de theorie onderdeel van de positieve psychologie, het wordt bijvoorbeeld toegepast in de ergotherapie. Verder kan flow in het dagelijkse leven op allerlei activiteiten worden toegepast, zoals: educatie, muziek, sport, spel, werk en naast het individu ook op groepen.

Nakamura en Csikszentmihalyi identificeren zes factoren die de ervaring van flow omvatten: een intense en gerichte aandacht voor het moment, een samenvoeging van activiteit en bewustzijn, een verlies van het (reflecterende) zelfbewustzijn, een gevoel van persoonlijke controle of autonomie over de situatie of activiteit, een verlies van tijdsperceptie en de activiteit is intrinsiek belonend, oftewel de activiteit zelf is de beloning, wat ook aangeduid wordt als een 'autotelische' ervaring oftewel een 'zelfdoelmatige' ervaring. Flow deelt veel kenmerken met hyperfocus, wat een intense vorm van mentale concentratie of visualisatie is; die het bewustzijn richt op een onderwerp of taak. Iemand kan vervolgens wel op een zijspoor belanden waardoor belangrijke taken en prioriteiten uit het zicht kunnen raken, zoals bij gameverslaving. Dergelijke passieve activiteiten zoals een bad nemen of televisie kijken wekken meestal geen flow-ervaring op. Ten opzichte van hyperfocus geeft flow uiteindelijk een positiever effect. Flow komt ook overeen met een piekervaring, dit is een transpersoonlijke of extatische bewustzijnstoestand; oftewel een hoog niveau van stimulering of euforie, terwijl flow meer een intern mentaal proces is die aan een piekervaring voorafgaat.

 Synesthesie en ideesthesie
thumb|Ongeveer hoe een (grafeem-kleur)synestheet de letters en cijfers waarneemt of ziet.
Synesthesie is een ongebruikelijke ervaring die door een bepaalde vermenging van stimuli vanuit diverse zintuiglijke en cognitieve processen kan ontstaan, die normaal gesproken gescheiden worden. Mensen die een levenslange geschiedenis van dergelijke ervaringen meemaken staan bekend als synestheten. Een van de meestvoorkomende soorten is grafeem-kleursynesthesie waarbij letters en cijfers bepaalde kleuren kunnen vertonen. Er zijn twee hoofdcategorieën van synesthesie, namelijk projectieve synesthesie en associatieve synesthesie. Synestheten die projecteren zien daadwerkelijk kleuren, cijfers en vormen etc, synestheten die associëren zien dergelijke verschijnselen niet maar geven ze wel aan vanuit hun ervaring of hun sterke gedachte daarover. De soorten synesthesie worden aangeduid met de notatie x → y, waarbij x de 'inductor' is, oftewel de 'ervaringstrigger', en y is de 'concurrent', oftewel de 'aanvullende ervaring'. Bijvoorbeeld wanneer letters en cijfers (grafemen) worden waargenomen met kleuren wordt het aangeduid als: grapheme → kleursynesthesie. Ook wanneer synestheten kleuren en beweging zien als gevolg van het horen van muzikale tonen zou het aangeduid worden als: toon → (kleur-, beweging-) synesthesie.

Hoewel er meer dan 80 soorten van synesthesie zijn gemeld, zijn er verschillende die vaker voorkomen dan de rest. Dit zijn onder meer: geluiden die bepaalde kleuren weergeven, dieptes die bepaalde cijfers weergeven, geluiden die bepaalde gevoelens veroorzaken, mensenkarakters die bepaalde letters en cijfers weergeven, andermans gevoel heel sterk aanvoelen, woorden die een bepaalde smaak geven, de tijd die bepaalde visualisaties weergeeft, kleuren die bepaalde geuren of smaken geven, of persoonlijkheden die bepaalde kleuren weergeven (zoals een aura).
thumb|left|Wie is Boeba en wie is Kiki? Dit is een voorbeeld van ideasthesia (ideesthesie) waarbij de conceptualisatie van de stimulus een belangrijke rol speelt.
Onderzoek over synesthesie roept vragen op over hoe de hersenen informatie combineren, vanuit de verschillende sensorische modaliteiten, deze worden aangeduid als kruis-modaliteitswaarnemingen of multisensorische integratie. Een voorbeeld hiervan is het Boeba/Kiki-effect die aangeeft dat vrijwel iedereen een lichte vorm van synesthesie heeft. Het experiment is ontworpen door Wolfgang Köhler. Waarbij mensen wordt gevraagd om te kiezen wie van een tweetal vormen Boeba is, en wie Kiki is. 95% tot 98% van de mensen kiest Kiki als de puntige vorm en Boeba als de bolle vorm. Dit is omdat de vorm en de klank van de namen overeenstemmen met de figuren, terwijl dat niet per se een vereiste voorwaarde hoeft te zijn.

Onderzoekers hopen dat de studie over synesthesie een beter begrip van het bewustzijn en de neurale correlaten gaat opleveren. Synesthesie kan vooral relevant zijn wat het filosofische probleem van qualia betreft, aangezien synestheten extra qualia ervaren. Een belangrijk inzicht uit het onderzoek over qualia kan komen uit de bevindingen dat synesthesie overeenkomende eigenschappen heeft met ideesthesie; de gewaarwording van of door ideeën of concepten. Ideesthesie wordt gedefinieerd als een fenomeen waarbij de actievering van een concept (de inductor) oproept tot een perceptie-achtige ervaring (de concurrent). Terwijl synesthesie ervan uit gaat dat zowel inductor als concurrent zintuiglijk is, veronderstelt ideesthesie dat de concurrent semantisch is.

Onderzoek naar ideesthesie kan belangrijke gevolgen hebben voor het oplossen van het mysterie rondom een menselijke bewuste ervaring. Deze is volgens ideesthesie vooral gebaseerd op de manier waarop we concepten tot stand brengen, met andere woorden; conceptualiseringsprocessen spelen een cruciale rol in het genereren van qualia. Dus een zintuiglijke ervaring wordt grotendeels bepaalt door de betekenis die we aan de stimuli toeschrijven.

 Bijna-doodervaring
Een bijna-doodervaring (BDE) is een persoonlijke ervaring of een gewijzigde bewustzijnstoestand die in verband wordt gebracht met het naderen van de dood. De bijna-doodstudies zijn een veld binnen de psychologie en psychiatrie die de fysiologie, psychologie en fenomenologie (soms ook transcendentie) van bijna-doodervaringen bestuderen.

De elementen die vaak naar voren komen in een BDE zijn weergegeven in The NDE-scale:
thumb|Visioenen uit het hiernamaals van Jheronimus Bosch omstreeks 1490.
Tijd gaat langzamer of sneller, gedachteproces versnelt, een terugkomst van scènes uit het verleden, een inzicht of begrip (aha-erlebnis), een gevoel van vrede of aangenaamheid, een gevoel van geluk of vreugde, een gevoel van harmonie of eenheid met het universum, een confrontatie met een schitterend licht, de zintuigen voelen levendiger, een besef van dingen die ergens anders gaande zijn (buitenzintuiglijke waarneming), het ervaren van scènes uit de toekomst, een gevoel van lichaamsscheiding (uittreding), een ervaring van een andere onaardse wereld, een ontmoeting met een mystiek wezen (of een aanwezigheid), het horen van een ongeïdentificeerde stem, het zien van overledenen of religieuze geesten, of aan een grens komen; a point of no return.

Volgens bronnen wordt een BDE geassocieerd met een aantal nawerkingen of levensingrijpende effecten. De effecten worden door de onderzoekers samengevat als veranderingen in: waarden, houdingen, geloof, persoonlijkheid, relaties, spiritualiteit en levensbeschouwing. Veel van de nawerkingen worden beschouwd als positief of gunstig, maar dat is niet altijd het geval.

Over het algemeen zijn er drie verklaringsmodellen of interpretaties met ieder diverse variabelen. De psychologische modellen suggereren dat een BDE een gevolg is van mentale en emotionele reacties vanuit de waarneming van doodsbedreiging en verwachting. Andere psychologische variabelen van onderzoekers zijn: verbeeldingskracht, depersonalisatie, dissociatie, fantasieneigingen en de herinnering van geboorte. Fysiologische modellen richten zich vooral op somatische, biologische of farmacologische verklaringen voor BDE, met vaak de nadruk op de fysiologie van de hersenen. Variabelen die door onderzoekers gemeld worden zijn: anoxie (geen zuurstof), zuurstofgebrek, hypercapnie (te veel koolstofdioxide in het bloed), endorfinen, serotonine, diverse neurotransmitters, temporale kwab disfuncties of insulten, de NMDA-receptor, activatie van het limbisch systeem, drugs, het oculair ischemisch syndroom (ernstige vorm van retinopathie) en de processen die verband hebben met de remslaap of de verschijnselen die voortkomen uit de grens tussen slapen en wakker wezen. Een derde model die ook wel als de transcendente verklaring wordt beschouwd; noemt een aantal categorieën die meestal buiten het bereik van de fysiologische en psychologische verklaringen vallen. Dit verklaringsmodel onderzoekt of een BDE kan worden gerelateerd aan het bestaan van een leven na de dood, een gewijzigde bewustzijnstoestand, een mystieke ervaring of het concept van lichaamsgeestscheiding.

Vanuit Nederland heeft vooral de cardioloog Pim van Lommel veel onderzoek gedaan naar bijna-doodervaringen. Hij publiceerde zijn onderzoek in het tijdschrift: The Lancet, bracht meer dan 20 artikelen uit over BDE en schreef het boek: Eindeloos Bewustzijn – een wetenschappelijke visie op de bijna-dood ervaring. Voor het onderzoek was hij van mening dat het bewustzijn alleen door hersenactiviteit kan worden geproduceerd. Tijdens zijn onderzoek is hij van mening veranderd, hij stelde vervolgens dat het bewustzijn gefaciliteerd wordt door de hersenen, oftewel dat bewustzijn ontvangen of gehuisvest wordt door de hersenen. De Nederlandse neurobioloog Dick Swaab prijst Pim van Lommel in zijn boek Wij zijn ons brein voor het in kaart brengen van de BDE, maar geeft hem daarnaast ook kritiek. Het boek zou volgens Swaab tot de pseudowetenschap moeten behoren. Volgens Pim van Lommel wordt het etiket pseudowetenschap al snel opgeplakt wanneer het afwijkt van de materialistische opvattingen.

 Onderbewustzijn

Er zijn ook onbewuste of onderbewuste toestanden waarmee gewaarwordingen worden bedoelt die niet (of onmiddellijk) toegankelijk zijn, ze treden automatisch op en zijn niet beschikbaar door middel van (directe) introspectie. Empirisch bewijs suggereert dat onbewuste verschijnselen voorkomen als onderdrukte gevoelens, automatische vaardigheden, subliminale boodschappen, gedachten, gewoonten of automatische reacties, en mogelijk zelfs complexen zoals verborgen fobieën en verlangens. Vanuit de psychoanalytische theorie worden onbewuste processen direct weergegeven in dromen, freudiaanse versprekingen en grappen. Het 'onbewustzijn' kan dus gezien worden als een bron van dromen en automatische gedachten, die zonder enige aanwijsbare oorzaak verschijnen, als een archief van vergeten herinneringen, die op een later tijdstip nog steeds toegankelijk zijn voor het bewustzijn, een plaats van impliciete kennis; dingen die we zo goed hebben geleerd dat we ze doen zonder na te denken.

Waarnemingen kunnen dus ook onbewust waargenomen worden die later weer bewust (gemaakt) kunnen worden. Dit wordt ook wel het 'voorbewuste' genoemd, en kan ook verwijzen naar de beschikbare informatie voor cognitieve verwerking die zich op het gegeven moment buiten het bewustzijn begeeft. Een van de meest voorkomende vormen van het voorbewuste is priming, andere vormen van voorbewuste verwerking is blindzien en het 'puntje van de tong' fenomeen, waarbij iemand de inhoud van een woord weet maar de vorm ontbreekt (gedeeltelijk).

Vooral Sigmund Freud ontwikkelde een theorie van de onbewuste geest, die een belangrijke rol speelt in de psychoanalyse. Hij beschreef drie facetten waar het psychische apparaat, of de psyche van de mens uit bestond: het onbewuste of instinctieve (id), het voorbewuste of rationele (ego) en het bewuste of morele (superego). Later is de theorie aanzienlijk veranderd door psychiaters als Carl Gustav Jung en Jacques Lacan. Jung trok een analogie tussen de psyche en het licht van het elektromagnetische spectrum. Het midden is het zichtbare spectrum en stelt het bewustzijn voor, deze loopt over naar het onderbewustzijn in de rode en blauwe uiteinden. Rood komt overeen met de onbewuste basisdriften en het onzichtbare infrarode gedeelte met de invloed van het biologische instinct (het persoonlijk onbewuste); die fuseert met de chemische en fysische condities. De blauwe kant staat voor spirituele ideeën en de archetypen (het collectief onbewuste), die hun invloeden uitoefenen buiten het zichtbare, overeenkomend met het ultraviolette gebied.

Het idee dat het onbewuste of onderbewuste überhaupt bestaat wordt zowel betwijfeld als ondersteund.

 Bewustzijnsstroom
thumb|Het bewustzijn wordt ook wel gezien als een stromende beek.
William James wordt meestal in verband gebracht met het populariseren van het idee dat het bewustzijn stroomt als een beek. In zijn boek (The Principles of Psychology) uit 1890 beschrijft hij een 'stroom van gedachten' die bepaalt worden door vijf kenmerken: 1. Elke gedachte heeft de neiging om een onderdeel te zijn van het persoonlijke bewustzijn. 2. Binnen ieder persoonlijk bewustzijn veranderen de gedachten altijd. 3. Binnen ieder persoonlijk bewustzijn zijn de gedachten aanmerkelijk continu. 4. Het lijkt altijd te dealen met objecten die onafhankelijk van elkaar zijn. 5. Het is geïnteresseerd in bepaalde delen van deze objecten met de uitsluiting van anderen.

Een vergelijkbaar concept komt voor in de boeddhistische filosofie, uitgedrukt door het Sanskriet als citta-santāna; oftewel de 'stroming van de geest'. In de boeddhistische visie wordt deze 'geeststroom' gezien als een bron van ruis, die de aandacht afleidt van een onveranderlijke en onderliggende werkelijkheid.

In het Westen is de impact van de bewustzijnsstroom eerder ingeslagen op de literatuur dan de wetenschap. Stream of consciousness als verhaaltechniek betekent schrijven op een bepaalde manier die poogt om van moment tot moment de gedachten, ideeën, gevoelens, observaties, herinneringen en ervaringen van een karakter te portretteren. Vaak zijn het lange onafgebroken en onafgemaakte zinnen, het verhaal kan plotseling een hele andere richting opgaan, en de schrijver richt zich zelden op een plot of de lezer. Het is als het ware een stroom van wat er opkomt in het bewustzijn.

 Parapsychologie
De parapsychologie is een grensgebied binnen de psychologie, oftewel het is een parawetenschap die volgens de wetenschap onder pseudowetenschap zou moeten vallen. De parapsychologie stelt het bewustzijn vooral voor als een staat van buitenzintuiglijke waarnemingen, zoals: helderziendheid, helderhorendheid, helderuikendheid, heldervoelendheid, helderproevendheid en helderwetendheid. Of het bewustzijn is in staat tot bepaalde kinesen, zoals: aerokinese, cryokinese, elektrokinese, psychokinese, pyrokinese, telekinese en thermokinese. Andere parapsychologische verschijnselen, psi of paranormale gaven, zijn: telepathie, proscopie, reïncarnatie of een verschijningservaring.

 Geneeskunde
thumb|De geneeskunde richt zich vooral op de hoeveelheid bewustzijn van een persoon.
De medische benaderingen van het bewustzijn zijn vooral praktijkgericht. Het vloeit voort uit de noodzaak om mensen te behandelen met hersenverstoringen, of neurologische aandoeningen, door een gevolg van ziekte, hersenbeschadiging of gifstoffen. In de geneeskunde worden de conceptuele onderscheidingen van bewustzijn als nuttig beschouwd; in de mate waarop zij kunnen bijdragen aan een betere begeleiding van behandelingen. Terwijl de filosofische benadering van het bewustzijn zich richt is op de fundamentele aard en de inhoud daarvan, richt de medische aanpak zich vooral op de hoeveelheid bewustzijn van een persoon. Het bewustzijn wordt in de geneeskunde beoordeeld aan de hand van een bepaald niveau, die kan variëren van hersendood aan de lage kant tot volledige alertheid aan de hoge kant. Als iemand helemaal niet reageert op prikkels van buitenaf, maar wel ademt, dan is de persoon buiten bewustzijn, oftewel bewusteloos. Een vorm van een diepe bewusteloosheid is een coma, waarbij een persoon geen oogcontact of verbaal contact meer kan geven.thumb|left|Een anesthesie-masker in gebruik.

Bij het verlenen van eerste hulp bij ongevallen is het belangrijk om zo snel mogelijk vast te stellen of iemand bij bewustzijn is; zodat de behandeling daarop afgestemd kan worden. Patiënten kunnen ook lijden aan bewustzijnsstoornissen, of moeten verdoofd worden voor een chirurgische ingreep. Dit wordt altijd uitgevoerd door een anesthesioloog en is vooral nodig om de waarneming van pijn uit te schakelen, zodat de chirurgische ingrepen makkelijker verlopen.

Tijdens een narcose (algehele anesthesie) verliest een patiënt zijn bewustzijn volledig; want een patiënt droomt niet tijdens narcose en heeft achteraf ook geen besef van de operatieduur. Bij een regionale anesthesie worden pijnprikkels geblokkeerd die anders via het centrale zenuwstelsel zouden gaan, een lokale anesthesie is ook mogelijk; beter bekend als een plaatselijke verdoving.

Naast de praktijkgerichte geneeskunde zijn er ook toegepaste moraalwetenschappen die zich bezighouden met de ethische implicaties van het bewustzijn, zoals bij ziektegevallen. Bijvoorbeeld de medische ethiek, voor de uitvoering van geneeskunde, of de bio-ethiek voor levensingrijpende aangelegenheden. Beide houden zich bezig met medisch-ethische kwesties, terwijl neurowetenschappers patiënten met bewustzijnsstoornissen bestuderen; om de werking van hersenen beter te doorgronden.

 Beoordeling
thumb|Een PET-scan, apparatuur die het bewustzijnsniveau kunnen aangeven zijn in ontwikkeling.
In de geneeskunde wordt het bewustzijn onderzocht met een reeks van procedures, die bekend staan als de neuropsychologische beoordeling. Er zijn twee methodes die van toepassing zijn om het bewustzijnsniveau van patiënten vast te stellen. Een eenvoudige procedure, die minimale training vereist, en een complexere procedure die aanzienlijke deskundigheid vereist. De eenvoudige procedure begint met de vraag of de patiënt kan bewegen en kan reageren op stimuli. Wanneer dat het geval is, wordt er nagegaan of men op een zinvolle manier kan reageren op vragen en opdrachten. Er wordt gevraagd naar de naam, huidige locatie, huidige dag en de tijd. Als iemand in staat is om daar aan te voldoen; wordt hij meestal als volledig bij bewustzijn beschouwd.

De complexere procedure staat bekend als een neurologisch onderzoek, en wordt meestal uitgevoerd in het ziekenhuis door een neuroloog. Een formeel neurologisch onderzoek wordt uitgevoerd door middel van een reeks van nauwkeurige testen. Die beginnen met een basis van sensomotorische reflexen en worden afgesloten met een test over (geraffineerd) taalgebruik. De uitkomst kan worden samengevat met behulp van de Glasgow-comaschaal, waarin een score van 3 hersendood aangeeft, en een score van 15 volledig bij bewustzijn aangeeft. De Glasgow-comaschaal heeft drie subschalen, gebaseerd op oogreactie, bewegingsreactie en verbale reactie. Een eenvoudige versie van de Glasgow-comaschaal staat bekend als de AVPU-methode. Er is ook een eenvoudige pediatrische versie van de schaal, deze is voor kinderen bedoeld die nog te jong zijn om te kunnen spreken.

Een andere techniek die het bewustzijn mogelijkerwijs nog beter kan indexeren, en daarbij onafhankelijk is van gedrag en zintuiglijke waarneming, is de perturbational complexity index (PCI). PCI wordt berekend door een 'verstoring' van de cortex met transcraniële magnetische stimulatie (TMS), voor het aangrijpen van interacties in de hersenen (integratie). Om dan vervolgens het tijd-ruimtelijke patroon van deze elektrocorticale activiteit (elektrofysiologisch) te comprimeren; zodat hun algoritmische complexiteit kan worden gemeten (informatie). PCI wordt mogelijkerwijs gebruikt aan het ziekbed in de toekomst, zodat het bewustzijnsniveau ook objectief bepaalt kan worden door apparatuur.

 Bewustzijnsstoornissen
Medische aandoeningen die het bewustzijn belemmeren worden beschouwd als stoornissen van het bewustzijn. De categorie omvat in het algemeen minimale bewustzijnstoestand en vegetatieve toestand, maar soms ook een minder ernstige vorm van het locked-in-syndroom en de ernstigere vorm van coma. Uiteindelijk is hersendood de meest ernstige vorm, die kan leiden tot een onomkeerbare verstoring van het bewustzijn. Andere aandoeningen met een mindere mate van verslechtering (zoals dementie en een delier), of een tijdelijke verstoring (zoals gegeneraliseerde epilepsie) van het bewustzijn, zijn niet opgenomen in deze categorie. De differentiële diagnose van deze aandoeningen is een actief gebied binnen het medisch onderzoek.

  Stoornis  Beschrijving Locked-in syndrome  De patiënt is bij bewustzijn, heeft slaap-waakcyclus, zinvol gedrag (oogbeweging), maar is geïsoleerd vanwege tetraplegie en pseudobulbar palsy. Minimale bewustzijnstoestand  De patiënt is bij bewustzijn met tussenpozen van waakzaamheid en toont enigszins zinvol gedrag. Aanhoudende vegetatieve toestand  De patiënt heeft een slaap-waakcyclus maar is niet bij bewustzijn en vertoont alleen reflexief en ondoelmatig gedrag. Chronische coma  De patiënt is niet bij bewustzijn, heeft geen slaap-waakcyclus en toont alleen reflexief gedrag. Hersendood  De patiënt is niet bij bewustzijn, heeft geen slaap-waakcyclus en toont geen (mediërend) reflexief gedrag.

thumb|Een neglect wordt meestal geassocieerd met een laesie in de rechter pariëtale kwab (in het geel).
 Anosognosie
Een van de meest opvallende bewustzijnsstoornissen is anosognosie, een Grieks-afgeleide term die letterlijk 'onbewust van de ziekte' betekent. Het is in eerste instantie een aandoening waarbij patiënten een bepaalde handicap hebben, meestal als gevolg van een beroerte, maar in de tweede instantie ontkennen ze dat er iets mis is. De meest voorkomende vorm komt voor bij mensen die door beroerte een beschadiging hebben oplopen aan de pariëtale kwab, in de rechterhersenhelft. Waardoor een zogeheten neglect kan ontstaan die resulteert in een onvermogen om directe actie of aandacht te kunnen besteden aan (een deel van) de linkerlichaamshelft. Met een neglect wordt een lichaamsdeel ontkent door de patiënt, alsof het niet bij het lichaam hoort. Bij anosognosie ontkennen patiënten dat ze niet in staat zijn om bijvoorbeeld een arm te bewegen, ze zijn ervan overtuigd dat ze de arm wel kunnen bewegen. Wanneer ze ondervraagt worden ontwijken ze een direct antwoord, bijvoorbeeld met een excuus, of ze geven een onzinnige verklaring. Ze kunnen zich er niet van bewust zijn dat zij hun verlamming ontkennen. Het komt ook regelmatig voor dat een patiënt na een succesvolle behandeling zijn voorgaande ontkenning ontkent. Een extremere variant van anosognosie is het syndroom van Anton, waarbij patiënten corticaal blind zijn maar dat zelf ontkennen. Wanneer ze geconfronteerd worden met bewijs doen zij een beroep op confabulaties, oftewel onopzettelijk liegen. Een ander fenomeen die voorkomt bij corticale blindheid is blindzien, waarbij iemand wel reageert op bepaalde visuele stimuli, maar zich daar niet bewust van is.

Het lichaamsbeeld of een stoornis van de lichaamsbeleving zijn beide gerelateerde termen. Een voorbeeld is anorexia, met een test genaamd de pinokkio-illusie kan men nagegaan hoe dat ongeveer wordt waargenomen. Een andere vorm van afwijkende lichaamsbeleving is een fantoomledemaat, waarbij een beleving van fantoompijn kan ontstaan. Dit kan onder andere verlicht worden met een zogenoemde spiegelbox, bedacht door Vilayanur Ramachandran. Door het spiegelbeeld van de andere arm of voet te bekijken (in beweging) kan de fantoompijn verlicht worden. Een fantoomledemaat is op die manier virtueel aanwezig, en kan zodoende met ontspanningsoefeningen worden behandeld. De hersenen worden hierbij voor de gek gehouden door de waarneming van de reflectie vanuit de spiegelbox. Hoewel een aantal studies bemoedigende resultaten laten zien, bestaat er geen consensus over de effectiviteit van de spiegeltherapie, dit is vanwege een aantal onduidelijkheden in de toepasbaarheid.

 Bewustzijnsniveaus

Een wijziging van het bewustzijnsniveau is een aanduiding van arousal die anders is dan normaliter. Dit kan een gevolg zijn van een aantal factoren, waaronder veranderingen in het chemische milieu van de hersenen (door bijvoorbeeld vergif of andere bedwelmende stoffen), onvoldoende zuurstof, onvoldoende bloedstroom in de hersenen of een overmatige druk binnen de schedel (intracraniële druk). Langdurig bewustzijnsverlies wordt verstaan als een teken van een medische noodsituatie. Een tekort aan bewustzijnsniveau suggereert dat beide hersenhelften, of het reticulaire activerende systeem (waarvan de formatio reticularis een belangrijk onderdeel is), beschadigd zijn. Bewustzijnsverlies correleert ook met een toename van morbiditeit (ziektecijfer) en sterftecijfer. Het is daarom een belangrijke maatstaf voor de medische en neurologische status van een patiënt, de meeste bronnen beschouwen het bewustzijn dan ook als een van de vitale functies.

 Wetenschap
thumb|Het frenologisch in kaart brengen van de hersenen behoorde tot de eerste pogingen om mentale functies te correleren met specifieke hersengebieden
Sinds het voorstel van René Descartes (1596-1650) voor het dualisme overheerste de algemene overeenstemming dat de ziel, geest, soms psyche of het bewustzijn, enkel een kwestie van religie of filosofie zou zijn. De wetenschap zou niet in staat zijn om het bewustzijn te verklaren omdat die zich buiten ruimte en tijd zou begeven. Decennialang is het bewustzijn als onderzoeksonderwerp vermeden door de meerderheid van de mainstream wetenschappers. De filosoof Gilbert Ryle kenmerkt het dualisme van René Descartes als een geest of spook in een machine, waarin mentale activiteit geen interactie kan hebben met fysieke activiteit en andersom, terwijl dat wel het geval is.

Een van de hoofdredenen was dat een fenomeen gedefinieerd in subjectieve termen niet goed bestudeerd kon worden met behulp van objectieve experimentele methoden. Sinds de jaren 80 zijn vooral neurowetenschappers en psychologen begonnen met een beweging die richting een wetenschap van het bewustzijn gaat. Er werd steeds meer experimenteel werk in boeken gepubliceerd en in wetenschappelijke tijdschriften samen met een aantal stichtingen of conferenties die regelmatig worden georganiseerd.

Het bewustzijn wordt sinds de jaren 80 van de 20e eeuw serieus onder de loep genomen door de wetenschap, dit is bijvoorbeeld in tegenstelling met het vitalisme en de energetische lichaamsvormen zoals chakra's, chi, energiebanen, marmapunten, reflexologiepunten en acupunctuurpunten. Want die worden in objectieve zin tenietgedaan door disciplines zoals; organische chemie, biochemie, moleculaire biologie, neurobiologie en neurofysiologie. Omdat deze velden er niet in geslaagd zijn om een dergelijke 'energiestroom' of 'vitale kracht' te ontdekken. Met als verklaring dat het de fysieke biologische en neurologische processen of activiteiten zijn, die in een bepaalde conditie kunnen resulteren als een mentale energie, vitaliteit of 'levenskracht' die door het bewustzijn als dusdanig wordt ervaren.

De moderne medische en psychologische onderzoeken over bewustzijn zijn gebaseerd op psychologische experimenten zoals in het onderzoek naar priming met behulp van subliminale boodschappen. Maar ook casestudies bestuderen veranderingen in het bewustzijn zoals bijvoorbeeld bij trauma, ziekte of drugsgebruik. Globaal bekeken zijn de wetenschappelijke benaderingen gebaseerd op twee kernbegrippen. De eerste identificeert bewustzijnsinhoud met de ervaringen die door (proef)personen worden gerapporteerd. De tweede maakt gebruik van een bewustzijnsconcept die ontwikkelt is door neurologen en andere medische professionals die zich bezighouden met patiënten die verstoord gedrag vertonen.

In beide gevallen is het uiteindelijke doel een techniekontwikkeling die het bewustzijn (van mensen en andere dieren) objectief kan beoordelen, om de onderliggende neurale en psychologische mechanismen te doorgronden. Met name de neurowetenschap en de cognitiewetenschap hebben er toe geleid dat de (neurale) correlaten van zelfbewustzijn en bewustzijn in toetsbare verklaringsmodellen worden opgesteld.
thumb|De Necker-kubus blijft onveranderd als stimuli, terwijl onze waarneming van de stimuli wel veranderd

 Waarneembaarheid
Binnen de experimentele onderzoeken over bewustzijn ondervindt men moeilijkheden wegens het ontbreken van een algemeen aanvaarde operationele definitie. In de meeste onderzoeken worden mensen gebruikt die mondeling hun ervaring omschrijven, die observatie is dan vervolgens de inhoud van het bewustzijn. Dat is niet altijd consistent, want bijvoorbeeld wanneer proefpersonen aandachtig naar de Necker-kubus kijken veranderd het vooraanzicht of het perspectief, terwijl de stimulus hetzelfde blijft. Bij een specifieke vorm van priming (response priming) wordt het gedrag van proefpersonen duidelijk beïnvloed door de stimuli; waarvan ze zich niet bewust zijn. Het doel is om de relatie tussen het bewustzijn van stimuli en de effecten van die stimuli op hersenactiviteit en gedrag nader te verklaren.

thumb|left|De taalgebieden van de hersenen. De hoekwinding in het oranje, winding boven de rand in het geel, centrum van Broca in het blauw, centrum van Wernicke in het groen, en de primaire gehoorschors in het roze.
Mondeling verslag wordt over het algemeen beschouwd als de meest betrouwbare indicator van het bewustzijn, maar het brengt wel een aantal problemen met zich mee. Want wanneer mondelinge verslagen als observaties worden behandeld; ontstaat de mogelijkheid dat er fouten optreden. Het is vrij lastig omdat proefpersonen hun eigen ervaringen verkeerd kunnen omschrijven, daarnaast is het nog moeilijker om die fouten te achterhalen. Daniel Dennett pleit voor een aanpak die hij heterofenomenologie noemt. Waarmee het mondelinge verslag als een waar of onwaar verhaal wordt behandeld. Deze aanpak wordt echter niet op grote schaal aangenomen.
thumb|Een baby van 6 tot 12 maanden ziet de reflectie als een speelkameraadje.
Een ander probleem met mondelinge verslagen is dat het criterium zich beperkt tot mensen met een taalvaardigheid. Deze benadering kan niet worden ingezet om het bewustzijn te bestuderen van andere diersoorten, niet sprekende kinderen, of mensen met een vorm van hersenbeschadiging die spraak of taal belemmert. Een derde probleem is dat filosofen die de turingtest betwisten, het mondelinge verslag (in principe) geheel kunnen loskoppelen van het bewustzijn. Omdat de zogenaamde filosofische zombie gedetailleerde mondelinge verslagen zou kunnen doen over zijn 'bewustzijn', terwijl zijn werkelijke bewustzijn ontbreekt.

Het mondelinge verslag van bewustzijn wordt in de praktijk wel gezien als de gouden standaard, maar daarnaast wordt er ook andere criteria gebruikt. Bijvoorbeeld in de geneeskunde wordt het bewustzijn beoordeeld als een combinatie van verbaal gedrag, arousal, hersenactiviteit en doelgerichte beweging. De betrouwbaarheid van arousal en doelgerichte beweging als indicators voor het bewustzijn zijn omstreden. Omdat diverse studies aantonen dat doelbewuste gedragingen bij proefpersonen op verschillende manieren kunnen worden opgewekt zonder dat zij zich daar compleet bewust van zijn. Studies over de neurowetenschap van vrije wil hebben ook aangetoond dat de ervaringen die mensen beschrijven, wanneer zij zich doelbewust gedragen, soms niet overeenkomt met hun werkelijke gedragingen of met de opgenomen patronen van elektrische activiteit vanuit hun hersenen.

Een andere benadering wordt specifiek toegepast op de studie van het zelfbewustzijn, oftewel zelfherkenning; het vermogen om jezelf te onderscheiden van anderen. In 1970 ontwikkelde Gordon Gallup een operationele test voor het zelfbewustzijn, die bekend staat als de spiegeltest. De test onderzoekt of dieren in staat zijn om zichzelf te herkennen in de spiegel ten opzichte van andere dieren. Het klassieke voorbeeld betreft het plaatsen van een vlek op het voorhoofd van een individu, om dan vervolgens te kijken of zij de vlek verwijderen of tenminste aanraken. Daarmee geven de individuen aan of zij zichzelf herkennen in de spiegel. Dieren die met succes slagen voor deze test zijn: mensen ouder dan 18 maanden, chimpansees, tuimelaars, orka's, duiven, eksters en olifanten.

thumb|400px|De neurale correlaten van bewustzijn vormen de kleinst mogelijke set van neurale activiteiten en structuren die aanleiding geven tot een bewuste waarneming. In dit geval gaat het om de gesynchroniseerde actiepotentialen in de neocorticale piramidale neuronen.

 Neurowetenschap
De neurowetenschap bestudeert het zenuwstelsel, die beschouwd wordt als de fysieke basis van de geest of het bewustzijn. Neurowetenschappers onderzoeken hoe biologische neurale netwerken vormen en fysiologisch samenwerken om mentale functies en inhouden te produceren zoals: reflexen, multisensorische integratie, motorische coördinatie, circadiaan ritme, emotionele reacties, leren en geheugen.

Er zijn diverse neurale theorieën in de neurowetenschap die het bewustzijn proberen te verklaren. Waarvan de meeste op een bepaalde manier betrekking hebben met de zogenaamde neurale correlaten van bewustzijn (NCC). Waarbij het gaat om een wederzijdse samenhang tussen hersenactiviteit en bewustzijnservaring. Het gaat daarbij om neurale verklaringsmodellen die uitleggen hoe, waar en waarom de correlaten kunnen bestaan. Een gangbare vraagstelling is hoeveel of welke neurale netwerken aanleiding kunnen geven om een bewuste ervaring te produceren.

Een zogenaamde 'locusbrug' (bridge locus) is een hypothetische set van neuronen waarvan de activiteit de basis is van een bepaalde perceptie, die zonder die noodzakelijke en voldoende voorwaarde niet zal optreden. Niet alle geleerden geloven in een dergelijke brug, ze stellen dat hersenen dynamischer werken; dan bijvoorbeeld een noodzakelijke voorwaarde voor een bepaalde perceptie. De term wordt in het algemeen niet vaak gebruikt.

De filosofie van de neurowetenschap is een interdisciplinair vakgebied, het betreft in de eerste plaats een toepassing van neurowetenschappelijke concepten ten aanzien van traditionele filosofische vragen. Bijvoorbeeld het verkennen van diverse mentale representatie theorieën en het opmaken van connectomen. Op de tweede plaats betreft het de fundamentele vraagstukken binnen de neurowetenschap zelf, dit wordt als onderscheiding ook wel neurofilosofie genoemd. Een voorbeeld hiervan is de indirectheid van de studies, men kan het karakter van mentale processen niet (rechtstreeks) meten. Hoewel het debat over de relatie tussen hersenen en bewustzijn open staat voor discussie, zijn de neurowetenschappen wel relevant voor de filosofie en vice versa.
thumb|left|Met functionele MRI probeert men na te gaan welke hersengebieden actief zijn bij bepaalde gewaarwordingen.
Het ontdekken en beschrijven van neurale correlaten biedt geen (complete of eenduidige) theorie van het bewustzijn, er ontbreekt dan nog uitleg die aangeeft hoe bepaalde systemen (oorzakelijk) überhaupt iets kunnen ervaren. Maar het begrijpen van NCC kan een stap in de richting van een dergelijke theorie inhouden. De meeste neurobiologen gaan er vanuit dat de variabelen, die aanleiding geven tot het bewustzijn, zich bevinden in het neuronale niveau, gebaseerd op de klassieke natuurkunde. Daarnaast zijn er bewustzijnstheorieën die ook gebaseerd zijn op de moderne natuurkunde (lees hoofdstuk 'kwantummechanica' voor meer hierover).

Neurale modellen vanuit de klassieke natuurkunde beschrijven verschillende soorten neurale processen en eigenschappen, die gerelateerd zijn aan het bewustzijn. Met verschillende beeldvormingsapparatuur zoals elektro-encefalografie (EEG) en fMRI wordt er een samenhang aangetoond tussen hersenactiviteit en bewustzijnservaring. Er ontbreekt echter een oorzakelijk verband, vandaar dat het sinds de 21e eeuw een correlatie wordt genoemd. Op welke manier hersenenactiviteit daadwerkelijk het bewustzijn produceert is de grote vraag binnen de neurale onderzoeken. De neurale theorieën zijn enigszins allemaal verbonden (of overlappen) met elkaar.

 Neurale oscillatie
Neurale oscillatie of synchronisatie is de ritmische of herhalende neurale activiteit in het centrale zenuwstelsel. Het zenuwweefsel kan op verschillende manieren oscillerende activiteit veroorzaken, die worden aangedreven door zowel interactie tussen neuronen als mechanismen binnenin neuronen. De macroscopische oscillaties, oftewel de hersengolven kunnen met behulp van EEG gedetecteerd worden. Sinds 1924 is het opnemen van hersengolven mogelijk gemaakt door de uitvinder van EEG; Hans Berger. Sindsdien zijn er tal van experimentele studies geweest, om bijvoorbeeld de functionele rol van neurale oscillatie te onderzoeken, maar er ontbreekt (nog) een volledige gelijkvormige uitleg. De mogelijke functies zijn; de neurowetenschappelijke benadering van het bindingsprobleem, neurale codering (informatieoverdracht) en de centrale patroongeneratoren (type neuraal netwerk).

thumb|left|Een set-up van elektro-encefalografie opname-apparatuurthumb|Een elektro-encefalografie weergave van gamma-golffrequenties
Diverse oscillaties worden onderverdeelt in hersengolven, die ieder weer hun eigen frequentie hebben. Sinds de opkomst van digitale elektro-encefalografie is het mogelijk om gamma-golven op te nemen. Die gamma-golven hebben een frequentiebereik van 25 tot 80 hertz. In 1988 werd er voorgesteld dat meerdere neuronen (zonder rechtstreekse verbinding) synchroon kunnen oscilleren als hun receptieve veld wordt gestimuleerd. Het fenomeen werd door veel opvolgende experimenten gedemonstreerd, met name door Francis Crick (mede ontdekker van DNA) en neurowetenschapper Christof Koch. Beide beweerden in 1990 dat een synchroniserende oscillatie van 40 hertz causaal verband zou hebben met het (visuele) bewustzijn. Naderhand in 2003 bleek uit (hun eigen) onderzoek; dat 40-hertz-oscillatie op zich onvoldoende aanleiding geeft tot een bewustzijnservaring.

thumb|De gezichtsbaan van een mens. Het corpus geniculatum laterale vertoont thalamocorticale oscillatie met de visuele cortex.
Aanvullend wordt er door de neurowetenschapper Rodolfo Llinás en zijn collega's voorgesteld dat het bewustzijn voortkomt vanuit zogenaamde thalamocorticale oscillatie (recurrent thalamo-cortical resonance); die hij overigens zelf heeft ontdekt. Dit is een waargenomen fenomeen van neurale oscillatie tussen de thalamus en de verschillende gebieden van de hersenschors. Waarin de ventrobasale specifieke (content) en de centrolaterale niet-specifieke (context) - oftewel de thalamocorticale systemen - op elkaar inwerken door synchroniserende oscillaties in gammafrequenties van 20 tot 50 Hertz. Dit verklaringsmodel stelt voor dat informatie vanuit het zintuigstelsel in de hersenen wordt geïntegreerd als een algehele waarneming.

Ook de resultaten van de neurowetenschapper Andreas K. Engel en zijn collega's demonstreerden het belang van neurale synchronisatie, vooral de gammagolven die perceptuele informatie verwerken. Met name dat temporele correlaties (synchronisaties) voor een binding van functies kunnen zorgen, die vervolgens kunnen resulteren in (samenhangende) zintuiglijke representaties. Engel richt zich ook op de implicaties die neurale synchronisatie studies teweegbrengen, om zodoende de neurale correlaten van bewustzijn beter te begrijpen. Daarnaast richt hij zich op neurodynamica, een studie die interactie tussen mechanische en fysiologische eigenschappen of gedragingen van het zenuwweefsel bestudeert. Neurodynamica koppelt hij met enactivisme, die stelt dat cognitie ontstaat door middel van dynamische interactie van een waarnemend organisme samen met zijn milieu. Zodat hij vervolgens met die koppeling de grondslag kan onderzoeken van cognitie in de sensomotoriek, die motoriek en sensoriek (stimuli opdoen via zintuigen) met elkaar verbind.

 Herintredende circuits
thumb|Neuronen kunnen zich met elkaar verbinden om zodoende een neuraal netwerk te vormen.
Herintredende neurale circuits (neuraal netwerk) is een theorie afkomstig van Nobelprijswinnaar (1972) en (neuro)bioloog Gerald Edelman. Volgens hem worden bewuste belevingen veroorzaakt door herintredende of terugwaarts-projecterende circuits (reentry) in de hersenen. Dit houdt in dat een bepaald gebied, zoals de primaire visuele schors (voor verwerking van visuele prikkels), niet alleen informatie ontvangt uit de buitenwereld. Maar ook vanuit de hogere gebieden in de hersenen, waarbij vooral de terugwaarts-projecterende neuronen een rol spelen. Deze theorie sluit aan bij het idee dat waarnemen gepaard gaat met een categorisatie of toekenning van betekenis. Onze waarneming van bijvoorbeeld een gezicht bestaat niet alleen uit een verzameling van afzonderlijke kenmerken (zoals ogen, neus en een mond), maar ook uit een blij of droevig gezicht, of een bekend of onbekend gezicht.

Vooral terugwaartse projecties vanuit de hogere gebieden in de hersenen dragen volgens Edelman bij aan een integratie en/of toekenning van betekenis of gevoelskleur aan de afzonderlijke kenmerken, dit is een mogelijke oplossing voor het bindingsprobleem. Ook bij neuralenetwerkonderzoeken spelen terugwaartse projecties een belangrijke rol, met name bij simulaties van functies zoals geheugen en waarneming. Overeenkomende theorieën stellen echter weer dat het bewustzijn niet een gevolg is van terugkoppelingen vanuit de hogere gebieden (naar de sensorische gebieden), maar dat het eerder tussenkoppelingen zijn van de hogere gebieden onderling. Een overeenkomende bewustzijnstheorie komt van Erich Harth, waarbij de creatieve lus een cyclus van zelfrefererende neurale activiteit voorstelt, bestaande uit terugkoppelingslussen tussen zintuigschakelaars, zoals het corpus geniculatum laterale voor visuele en auditieve waarneming.

 Linkerhersenhelft interpretator
thumb|De linker grotehersenhelft.
Volgens de vooraanstaande cognitieve neurowetenschapper Michael Gazzaniga is het bewustzijn vooral geassocieerd met de linkerhersenhelft. Die functioneert als een soort hersenverteller; een zogenaamde interpretator. De interpretator probeert voortdurend de buitenwereld te begrijpen, en het gedrag samen te vatten en te interpreteren, zoals met een verantwoording afleggen. Daarbij kunnen ook fouten worden gemaakt zoals in het proces genaamd geheugenvervalsing. Bijvoorbeeld herinneringen worden gekoppeld aan gebeurtenissen die nooit echt hebben plaatsgevonden, er worden eventueel vergeten details in het geheugen (onterecht) aangevuld. In zijn baanbrekende gespleten breinstudies, liet Gazzaniga zien dat de rechterhersenhelft bewust was van het linkergezichtsveld en andersom. Met een laesie in de gezichtszenuw of in de primaire visuele cortex is een patiënt zich bewust van een scotoom (aangetast gezichtsveld). Echter met een laesie in de visuele associatieschors is de patiënt zich niet bewust van de scotoom.

Daarom is het bewustzijn volgens Gazzaniga en andere neurowetenschappers een verspreid fenomeen. Die zich in verschillende gebieden van de hersenen voordoet, de interpretator is zich alleen bewust van de (genererende) binnenkomende informatie. Het wordt daarmee gezien als een emergentie van eigenschappen, die van moment tot moment 'strijden' om hun aandacht te verkrijgen. De winnaar komt vervolgens naar voren als het onderliggende neurale systeem voor de bewuste ervaring van het moment. Volgens Gazzaniga komt de subjectieve gewaarwording voornamelijk voort uit onze dominantere linkerhersenhelft, die met een 'meedogenloze' zoektocht fragmenten verwoord die in ons bewustzijn verschijnen.

 Affectieve neurowetenschap
thumb|Emotie bestaat doorgaans uit een relatief korte bewuste ervaring, met intense mentale energie van plezier of ongenoegen, in vergelijking met een gemoedstoestand.
Affectieve neurowetenschap is de studie over de neurale mechanismen van emoties, opgezet door Jaak Panksepp. Het is een interdisciplinair vakgebied dat neurowetenschap combineert met de psychologische studie van persoonlijkheid, emotie en stemming. Emoties zijn gerelateerd aan de activiteit in verschillende hersengebieden, zoals: onze aandacht vestigen, gedragingen motiveren en vaststellen wat er gaande is.

Het periaqueductale grijs (PAG) in de hersenstam is een schakelcentrum; betrokken bij een aantal gedragingen, zoals de regulatie van hartslag en bloeddruk. Als er een laesie in het PAG zit dan treedt er bewustzijnsverlies op, deze observatie betekent niet dat het PAG het centrum is van bewustzijn, maar wel dat het PAG een cruciale rol speelt voor het bewustzijn.

thumb|left|De cortex cingularis anterior onderverdeelt in cognitief (rood) en affectief (blauw).
Ook de cortex cingularis anterior (CCA) in de hersenen wordt geassocieerd met functies die samenhangen met bewuste ervaringen. Naast de autonome functies is CCA ook betrokken bij: stimulussubstitutie, besluitvormingstheorie, empathie, impulscontrole en emotie. Bijvoorbeeld bij het vertonen van korte emotionele video's aan vrouwelijke deelnemers is de activering in CCA hoger. Er zijn aanwijzingen dat het bewustzijn verband heeft met CCA, want wanneer reacties van proefpersonen niet overeenstemmen met de werkelijke situatie wordt er meer error-related negativity (ERN) aangemaakt. ERN wordt vlak na een foutieve reactie (of responsconflict) aangemaakt, maar vooral bij de bewustwording van tegenvallende prestaties of gebeurtenissen.

Francis Crick identificeert een specifiek gedeelte in de CCA (sulcus cinguli anterior) als een eventuele kandidaat en locatie voor de vrije wil van mensen. Crick baseert deze bevinding op scans van patiënten met laesies die hun gevoel van onafhankelijke wil lijken te belemmeren, zoals bij het alien-handsyndroom. Het syndroom kan optreden bij gespletenbreinpatiënten en wordt door sommige neurowetenschappers opgevat als een dual- of dubbelbewustzijn, waarbij het lijkt alsof er twee afzonderlijke bewustzijnen met elkaar concurreren.

thumb|De neurowetenschap beschouwd de geest of het bewustzijn als de uitvoering van de hersenfuncties.

 Bewustzijn na de dood
Bewustzijn na de dood is een gemeenschappelijk thema in de samenleving en de cultuur in het kader van een leven na de dood. Het wetenschappelijk onderzoek heeft aangetoond dat de geest of het bewustzijn nauw samenhangt met de fysiologische werking van de hersenen, die bij een defect resulteert in hersendood. Hoewel er wel veel mensen zijn; die in een vorm van leven na de dood geloven, wat vooral een kenmerk is binnen veel religies.
thumb|left|De menselijke schedel wordt vaak als symbool voor de dood gebruikt.
De neurowetenschap is een groot interdisciplinair vakgebied, gebaseerd op de veronderstelling dat al het gedrag en de cognitieve processen, die de geest vormen, hun oorsprong vinden in de structuur en de functie van het zenuwstelsel, met name in de hersenen. Volgens deze visie kan het bewustzijn of de geest beschouwd worden als een reeks van operaties, die uitgevoerd worden door de hersenen. Er zijn meerdere bewijsvormen die deze visie ondersteunen:

Bijvoorbeeld met behulp functionele neurografie kunnen hersenfuncties gemeten worden die correleren met bepaalde mentale toestanden of processen. Ook de correlatie tussen mentale (cognitieve) ontwikkeling en hersenenontwikkeling vertoond sterke overeenkomsten. Daarbij ontbreekt de causale rol (correlatie impliceert geen oorzakelijkheid), wat experimentele manipulatie vereist, die aangeeft dat beïnvloeding van hersenactiviteit het bewustzijn veranderd en vice versa. De twee meestvoorkomende methoden zijn: functieverlies-experimenten; waarbij de werking van een zenuwstelselgedeelte wordt verlaagt, uitgeschakeld of verwijderd, en functietoename-experimenten; waarbij de werking van het zenuwstelsel wordt verhoogd. Manipulaties van hersenactiviteit kunnen farmacologisch zijn; waarbij diverse geneesmiddelen interfereren met neurotransmissies, waardoor er veranderingen optreden in: perceptie, stemmingen, cognitie, gedrag; oftewel in het bewustzijn. Andere manipulaties zijn elektrische en magnetische stimulatie; waardoor perceptie en gedragingen ook veranderen. Of met optogenetica, waarmee neuronen gecontroleerd kunnen worden; die genetisch gevoelig zijn voor het licht. Ook bij hersenletsel of een laesie, zoals bij het specifieke geval van Phineas Gage, worden bewustzijnsveranderingen aangetoond, oftewel de afhankelijkheid van de hersenen.thumb|Bijna-doodervaringen worden weleens omschreven als een licht in een tunnel, waardoor de ziel of het bewustzijn zich aangetrokken zou voelen.

Zogenaamde tegenargumenten komen vooral vanuit religieuze stromingen, die een immateriële ziel voorstellen. Er zijn ook atheïstische visies die een immaterieel bewustzijn voorstellen, die bestaat uit een bepaalde (onbekende) substantie. Deze visies zijn vaak gebaseerd op de ontbrekende overbrugging van de verklaringskloof; oftewel de missende link tussen fysiek en mentaal. Eventuele verklaringsvormen zijn het filosofische neutraal monisme, panpsychisme en het wetenschappelijke kwantumbewustzijn. Die visies stellen in bepaalde vormen, dat het bewustzijn (onderdeel van) een fundamentele substantie van het universum is.

Dergelijke visies stellen bijvoorbeeld dat het bewustzijn niet geproduceerd wordt door de hersenen, maar ontvangen wordt door de hersenen, als een antenne die een signaal opvangt. Het lichaam functioneert dan als radio, die bij een defect wel 'overleden' kan zijn, maar het signaal blijft wel voortbestaan. Bewijsmateriaal hiervoor aanvoeren (of weerlegging) is vrijwel onmogelijk omdat het immaterieel zou zijn, dergelijke theorieën blijven daarom omstreden.

Volgens de huidige neurowetenschappelijke visie kan het bewustzijn geen hersendood overleven, het bewustzijn is dan onherstelbaar verloren. Een term die aangeduid wordt als de 'eeuwige vergetelheid' (eternal oblivion), oftewel het onbestaande; het niets, waarbij het bewustzijn definitief is beëindigt na het overlijden. Dat is voornamelijk gebaseerd op het ontbreken van bewijs voor een leven na de dood. Want in principe is absentie van bewijs; een bewijs voor absentie, maar de mogelijkheid van een leven of bewustzijn na de dood is daarmee nog niet volledig (absoluut) uitgesloten, waardoor onder andere de meningen verdeeld blijven over een leven na de dood.

 Cognitiewetenschap
De cognitiewetenschap onderzoekt de inhoud en de werking van cognitie. Het is een interdisciplinair vakgebied die psychologie, kunstmatige intelligentie, filosofie, neurowetenschap, taalkunde en antropologie met elkaar verbind. Het omvat het onderzoek over intelligentie en gedrag, met vooral de nadruk op informatieverwerking, zoals in: perceptie, taal, geheugen, aandacht, redeneren en emotie. Cognitiewetenschap wordt ook wel de wetenschappelijke studie van de geest genoemd. In tegenstelling tot de neurobiologische verklaringen van de neurale correlaten van bewustzijn, richten de cognitieve theorieën over het bewustzijn zich vooral op verklaringen die het verband tussen neurale activiteit en bewustzijn wel beschrijven. Dankzij het conceptualiseren van het bewustzijn kunnen de eigenschappen daarvan in kaart worden gebracht, zodoende kunnen er toetsbare voorspellingen worden opgemaakt.thumb|Een illustratie van het Cartesiaans theater.

 Meervoudige-versiesmodel
Het meervoudige-versiesmodel van de filosoof Daniel Dennett is een fysicalistische theorie over het bewustzijn. Deze is gebaseerd op het cognitivisme, waarmee het bewustzijn wordt gezien als een vorm van informatieverwerking. Centraal staat de afwijzing van het door hem bedachte Cartesiaans theater, die een enkele plek in de hersens aangeeft waarin alles samenkomt, waardoor het bewustzijn vervolgens ontstaat. Dennett beargumenteert dat er niet een (enkele) bevoorrechte plaats is waar de werving van bewustzijn plaatsvindt, zoals met het Cartesiaans materialisme wel wordt beweerd.

Volgens het model is er diverse sensorische invoer nodig voor een bepaalde gebeurtenis, vervolgens zijn er diverse interpretaties over die invoer. Die sensorische invoer komt aan in de hersenen, waar het verscheidende keren wordt geïnterpreteerd. Deze reeks van fragmenten geven aanleiding tot een bepaalde bewuste gebeurtenis, oftewel de zogenaamde 'meervoudige versies' veroorzaken dan een gelijkvormig verhaal. Wanneer de fragmenten zijn voltooid, wordt het een gedraging; die niet meer 'in een theater' hoeft te wachten als een aparte presentatie daarvan. De theorie ontkent een duidelijke en eenduidige grens tussen bewuste ervaringen en fysieke verwerkingen. Volgens Dennett is het bewustzijn te vinden in de acties of stromingen van informatie, die over elkaar gaan van locatie tot locatie; in plaats van een 'enkelvoudige versie' of beschouwing van een bepaalde ervaring.

 Globale werkruimte theorie
thumb|Een diagram van de globale werkruimte theorie.
De globale werkruimte theorie (GWT) komt vanuit de functieleer en is ontworpen door de neurobioloog Bernard Baars. GWT stelt dat de bewuste cognitieve inhoud beschikbaar wordt gemaakt in een 'globale werkruimte' – voor verschillende cognitieve processen, zoals: aandacht, evaluatie, geheugen en verbale communicatie. Het concept van GWT stelt een corresponderende gebeurtenis voor, oftewel een; 'tijdelijke actieve subjectieve ervaring' in ons werkgeheugen. Daar wordt het innerlijke leven mee bedoelt, waarin we onszelf kunnen voorzien van visuele beelden (mentale beeldvorming) en verhalen (de interne monoloog).

Voor de duidelijkheid wordt de zogenaamde theater-metafoor gebruikt (zoals de rechter afbeelding ook aangeeft). In het 'theater van bewustzijn' schijnt een spotlicht bestaande uit selectieve aandacht op het podium. Het spotlicht onthult de inhoud van bewustzijn, waar acteurs komen en gaan, een speech geven en interactie met elkaar hebben (de bewustzijnsinhoud). Het publiek is niet verlicht, die zitten in het donker (het onbewuste) naar het toneelspel te kijken. Achter de schermen zit het bestuur en de toneelknechten, scenarioschrijvers, scène ontwerpers en dergelijke (de uitvoerende processen). Zij zorgen samen voor de zichtbare activiteiten in het spotlicht, maar ze zijn zelf onzichtbaar. Dit concept verschilt met het Cartesiaans theater omdat het niet gebaseerd is op 'iemand' die het theater bekijkt, dat is eerder het zelfbewustzijn, daarnaast speelt het zich niet allemaal af op dezelfde plaats, het verschilt in die opzichten van een homunculus.

De cognitieve neurowetenschapper Stanislas Dehaene ontwikkelde computationele modellen van het bewustzijn, gebaseerd op GWT, die ook wel; 'globale neurale werkruimte theorie' wordt genoemd. Om de neurale basis te onderzoeken heeft hij functionele neurografie experimenten uitgevoerd, waarin hersenactiviteiten (attentional blink) werden opgenomen. Daaruit blijkt dat bewustwording van informatie een activatie verhoogt in de pariëtale en frontale hersengebieden.thumb|De Axioma's en postulaten van de geïntegreerde informatie-theorie. De illustraties zijn gekleurde versies van Ernst Mach zijn werk: 'zicht vanuit het linkeroog'.

 Geïntegreerde informatie-theorie
Geïntegreerde informatie-theorie (IIT) is een opgezet raamwerk die de aard van het bewustzijn probeert te verklaren en te begrijpen. IIT is ontwikkeld door psychiater en neurowetenschapper Giulio Tononi van de universiteit van Wisconsin-Madison. De geïntegreerde informatie-theorie van bewustzijn probeert het bewustzijn of bewuste ervaring uit te leggen op het fundamentele niveau met behulp van de axiomatische methode. De theorie gaat uit van twee belangrijke stellingen over de aard van het bewustzijn: dat het bewustzijn informatie bevat van de betreffende ervaring, en dat informatieve onderdelen van een ervaring (qualia) integreren met elkaar.thumb|left|Een schematische weergave volgens de geïntegreerde informatie-theorie, oftewel een systeemontleding van een overlappende samenstelling.
In plaats van te beginnen met de fysieke principes die nodig zijn voor het bewustzijn, begint IIT met de ervaring zelf, oftewel het bewustzijn. De essentiële eigenschappen van bewustzijn (de axioma's) worden eerst geïdentificeerd, om vervolgens te concluderen wat voor soort eigenschappen de fysische systemen (de postulaten) moeten hebben.

De axioma's zijn gekozen aan de hand van een criterium, namelijk: het gaat over ervaring zelf (als geheel), die is evident aanwezig; dus dat vereist geen bewijs, het gaat om de essentie dus het moet gelden voor alle soorten ervaringen, het moet een complete beschrijving zijn zonder vergeten eigenschappen, het moet consistent zijn zodat er geen contradicties onderling kunnen ontstaan, en ze moeten onafhankelijk zijn; zodat ze niet van elkaar afgeleid kunnen worden. Aan de hand van dat criterium zijn de axioma's van IIT: intrinsiek bestaan, compositie, informatie, integratie en exclusie. De axioma's kan men aannemen als vanzelfsprekende waarheden, verkregen door middel van introspectie (zelfonderzoek).

Vervolgens stelt IIT dat er voor elke essentiële eigenschap van ervaring; een causale eigenschap is van een fysiek substraat, oftewel een postulaat. Het is vrij opmerkelijk, in vergelijking met andere bewustzijnstheorieën, dat de postulaten een gevolgtrekking zijn van fenomenologie naar natuurkunde; in plaats van andersom. Dit is omdat IIT ervan uit gaat dat het bewustzijn en de axioma's daarvan daadwerkelijk bestaan, terwijl de fysieke substraten vermoedens of voorspellingen zijn, vanuit het bewustzijn gecreëerd. IIT verbindt de axioma's met de verantwoordelijke postulaten, die ook in wiskundige vorm worden weergegeven, waarin phi (Φ) staat voor de geïntegreerde informatie.

In een geüpdatete versie van IIT (3.0) worden vijf axioma's met hun postulaten in een overzicht vastgesteld:

 Axioma's/postulaten De essentiële eigenschappen van het bewustzijn De vereisten voor de fysieke substraten van het bewustzijn Intrinsiek bestaan Bewustzijn bestaat echt: onmiddellijk en absoluut, daarbij onafhankelijk van externe waarnemers. Het systeem van mechanismen kunnen in een bepaalde toestand ervaringen genereren, die intrinsiek bestaan door hun oorzakelijke vermogen (die het verschil maken) op zichzelf. Samenstelling of compositie  Bewustzijn is gestructureerd: elke ervaring is een samenstelling van verschillende eigenschappen.  Het systeem moet gestructureerd zijn want een subsectie van het systeem draagt bij aan de specifieke aspecten van ervaring. Informatie  Bewustzijn is specifiek: elke ervaring is op een bepaalde manier die verschilt ten opzichte van andere ervaringen.  Het systeem van mechanismen moet in een bepaalde staat zijn om conceptuele structuur in een conceptuele ruimte kunnen specificeren. Met een spanwijdte van verleden- toekomsttoestanden die zich in een systeem op een bijzondere manier onderscheiden (verschillen) van andere mogelijke conceptuele structuren. Integratie  Bewustzijn is verenigd: elke ervaring is onherleidbaar tot eigenschappen die niet afhankelijk zijn van elkaar.  Het systeem moet worden verenigd, de conceptuele structuur die gespecificeerd wordt moet door de onafhankelijke subsystemen onherleidbaar zijn naar zichzelf. Uitsluiting of exclusie  Bewustzijn is definitief: elke ervaring is beperkt, de ervaring is niks meer of minder, het sluit een andere soort ervaring uit.  Het systeem moet definitief zijn op elementair en tijdruimterijk gebied, die maar één conceptuele structuur specificeert, namelijk diegene die maximaal onherleidbaar is.

 Hogere orde theorie
thumb|De dorsale route (groen) en ventrale route (paars) vanuit de visuele cortex betreft de lagere orde van visuele waarneming.De hogere orde theorie (HOT) van bewustzijn stelt dat het bewustzijn bestaat in percepties, gedachten of overtuigingen vanuit een lagere of eerste mentale functie. HOT probeert de kenmerkende eigenschappen van het bewustzijn te verklaren als een verband tussen de bewuste toestand in kwestie en een hogere orde met een bepaalde representatie daarover, zoals een perceptie of gedachte. Vooral het fenomenele bewustzijn is vermoedelijk een representatie door een hogere orde vanuit een (quasi) perceptuele inhoud, zoals bijvoorbeeld een mentale beeldvorming. Hogere orde theorieën onderscheiden zich van andere cognitieve bewustzijnstheorieën, omdat die alleen een eerste orde van mentaliteit omschrijven, bestaande uit bepaalde soorten die het bewustzijn vormen. HOT houdt ook rekening met het verschil tussen een onbewuste (lagere orde) en een bewuste (hogere orde) hersenverwerking. Beide soorten mentale verwerkingen betreffen een verandering van een eerste orde, volgens HOT is datgene wat cognitie bewust maakt; een hogere orde observatie van een eerste orde verwerking. In termen van de neurowetenschap is HOT gerelateerd aan de verbinding tussen het eerste zintuigstelsel, zoals in de occipitale kwab, en de hogere orde representaties, zoals in de pariëtale kwab. Bijvoorbeeld bij visuele waarneming wordt onderscheid gemaakt tussen een vroegere onbewuste waarneming en een latere bewuste waarneming. Er zijn verder diverse types van de hogere orde theorie, die ieder hun eigen eigenschappen van de lagere- en hogere orde beschrijven. De hogere orde theorieën zijn ontstaan in de filosofie, maar krijgen ook ondersteuning vanuit de wetenschap.

Er zijn overigens diverse andere cognitieve theorieën met overeenkomsten, zoals: Attended Intermediate-level Representation theory (AIR) van Jesse Prinz, self-model theory of subjectivity (SMT) van Thomas Metzinger en prediction error minimization (PEM) van Jacob Hohwy. Een bevredigende wetenschappelijke theorie van bewustzijn vereist een specificatie van gedetailleerde mechanistische modellen. Er is echter geen model van bewustzijn die voldoende of volledig rekening lijkt te houden met de multidimensionale eigenschappen van een bewuste ervaring. Hoewel sommige van deze modellen bekendheid hebben opgedaan en aansluiten op neurobiologische bevindingen, bestaat er ook kritiek op de cognitieve concepten. Er is bovendien nog niet een definitief model, of fundament die als algemeen aanvaard wordt beschouwd.

 Evolutie

Bewustzijn is waarschijnlijk een geëvolueerde adaptatie, omdat het voldoet aan bepaalde criteria geformuleerd door George C. Williams, zoals: complexiteit, functionaliteit en het is klaarblijkelijk een eigenschap die de fitness verhoogt. Het is moeilijk om te achterhalen wanneer in de loop van de evolutie het bewustzijn precies is ontstaan.
thumb|left|De spiegeltest met een ekster; die herhaaldelijk een vlek van zijn gezicht probeert te verwijderen.
Er is bijvoorbeeld aangevoerd dat bewustzijn is ontstaan met de eerste mensen, met de eerste zoogdieren, met de eerste zoogdieren en de vogels of met de eerste reptielen. Andere auteurs dateren de oorsprong van bewustzijn samen met de eerste dieren met een zenuwstelsel, of met de eerste gewervelden in het cambrium, meer dan 500 miljoen jaar geleden. Ook wordt de bewering gedaan dat iedere vorm van leven een bewustzijn heeft, of zelfs dat het bewustzijn een fundamenteel onderdeel van het universum is.

Donald Griffin stelt dat het bewustzijn geleidelijk is geëvolueerd. Elk mogelijk scenario roept daarnaast ook de vraag op wat de overlevingswaarde van het bewustzijn is. John Eccles stelt dat de bijzondere fysieke anatomische adaptaties van de hersenschors in zoogdieren de aanleiding gaven tot het bewustzijn. In tegenstelling betogen anderen dat het bewustzijn veel primitiever is, die evolueerde omdat het interactie-vermogen zowel met omgeving als op sociaal gebied verbetert wordt. Als een energiebesparend gereedschap, in plaats van alleen een lichamelijke energieverspilling.

Daniel Povinelli suggereert dat het bewustzijn is geëvolueerd in de grotere apen, die rekening moesten houden met hun eigen lichaamsmassa ten opzichte van de draagkracht van boomtakken. Daarmee in overeenstemming demonstreerde Gordon Gallup dat bonobo's, chimpansees en orang-oetans met de spiegeltest een zelfbewustzijn aantonen, terwijl gorilla's van de grond en de kleinere apen dat niet vertonen. Aangezien andere takken van diersoorten zoals eksters en duiven ook slagen voor de test, is het zelfbewustzijn een voorbeeld van convergente evolutie. Men dacht voorheen dat zelfherkenning ontstond in de neocortex van de hersenen, maar die is afwezig in vogels.thumb|De evolutie van de hersenen, in verhouding tot lichaamsgrootte, van vroegere primaten naar mensen; is geleidelijk aan groter geworden.

Filosofen zoals Jerry Fodor veronderstellen dat kennis het doel is van perceptie (waarneming), maar evolutionair psychologen stellen dat het primaire doel van perceptie eerder een actiebegeleiding is. Meer dan de helft van de hersenverwerking wordt besteed aan het verwerken van sensorische informatie. Daarnaast verbruiken de hersenen een kwart van de totale stofwisseling, dus de zintuigen moesten wel uitzonderlijke voordelen bieden aan de verhoging van fitness. Het grote voordeel van perceptie is een weerspiegeling verkrijgen van de wereld; door middel van nuttige stimuli of informatie opdoen via de zintuigen.

De evolutionaire geschiedenis van het menselijke bewustzijn (of de geest) hangt nauw samen met de evolutie van menselijke; intelligentie, hersenen, emoties, moraliteit en taal. De tijdslijn van de menselijke evolutie begon ongeveer 7 tot 5 miljoen jaar geleden met de Hominini-afsplitsing van de nu nog levende geslachten; Pan (chimpansees) en Homo (mensen). Kenmerken van menselijke evolutie zijn bijvoorbeeld empathie, theory of mind, rouw, ritueel, taal, en gereedschap. Deze kenmerken komen ook voor bij andere zoogdieren, zoals: mensapen, olifanten en sommige walvisachtigen, alleen dan minder geavanceerd.

 Verlengd bewustzijn
thumb|In grote lijnen heeft de evolutie van toename in hersenvolume geleid tot een toename van intelligentie en complexe gedragingen, dus wellicht ook in een toename van bewustzijn.
De bewustzijnstheorie van de erkende neurowetenschapper en neuroloog António Rosa Damásio bestaat uit drie lagen, die gebaseerd zijn op een hiërarchie van fasen, waarbij elke fase zich voortzet vanuit de voorgaande. De eerste fase is het basisprincipe van een organisme en wordt de protozelf genoemd, opvolgend komt de kernzelf en ten slotte de autobiografische zelf. De protozelf is het samenhangende geheel van de neurale patronen; die van moment tot moment alleen de (onbewuste) fysieke toestand van een organisme weergeeft. De daarbij benodigde hersengebieden zijn: de hypothalamus; die de homeostase controleert, de hersenstam; waarvan de kernen (nuclei) diverse lichaamssignalen verwerken, en de insula; die gekoppeld is aan emoties. Die emoties zijn onbewuste lichamelijke reacties op interne of externe gebeurtenissen.

De volgende fase is het kernzelf, of het kernbewustzijn, het organisme wordt hierbij voorzien van een zelfgevoel in het moment. De processen die in de hersenen de toestanden van het lichaam regulieren en representeren worden dan bewust. Deze vorm van bewustzijn is wel vrij primitief en beschrijft alleen een onmiddellijke ervaring, zoals met een plotselinge beleving van pijn of genot. De derde stap is het autobiografische- zelf, of bewustzijn. Deze organismen hebben een identiteit, een ontwikkelt zelfbesef en een geheugen. Een vergelijkende omschrijving is die van Piet Vroon, die spreekt van een reptielenbrein, een zoogdierenbrein en een mensenbrein. Naast het evolutionaire perspectief en een enkele belevenis, kan Damasio's verklaringsmodel ook toegepast worden op een levensontwikkeling van een individueel organisme.

 Neuraal Darwinisme
Neuraal Darwinisme, of neurale groepsselectie, is een grootschalige theorie van de hersenfuncties, opgesteld door Gerald Edelman. De theorie bestaat uit drie grote delen, waarvan het derde deel (herintredende circuits) is omschreven in een hoofdstuk onder neurowetenschap.

Met de andere twee delen maakt Edelman een onderscheid tussen primair en secundair bewustzijn:

 Primair bewustzijn: is het vermogen van mensen en dieren om waargenomen gebeurtenissen te integreren met geheugen, om zodoende een bewustzijn van het heden en het directe verleden te creëren; van de wereld om hen heen. Deze vorm van bewustzijn wordt soms ook wel het 'sensorische bewustzijn' genoemd, en wordt toegeschreven aan de meeste dieren. Het primaire bewustzijn is de aanwezigheid van verschillende subjectieve zintuiglijke inhoud van bewustzijn, zoals: sensaties, emoties, waarneming en mentale beeldvorming. Het omvat bijvoorbeeld het ervaren van blauwheid van de oceaan, vogelgefluit horen of het gevoel van pijn. Dus het primaire bewustzijn verwijst naar het bewust zijn van dingen in het heden, zonder enig gevoel van verleden en toekomst.
 Secondair bewustzijn: is een individu's toegankelijkheid van zijn geschiedenis en plannen, het wordt ook vaak geassocieerd met het bewust zijn van eigen bewustzijn. Het biedt de mogelijkheid om voorbij de grenzen te gaan van het huidige geheugen, ten opzichte van het primaire bewustzijn. Secondair bewustzijn is afhankelijk van het primaire bewustzijn, het omvat bepaalde functies, zoals: bewuste zelfreflectie, abstract denken, wil en metacognitie.
thumb|left|400x300px|De verbinding van de hersenstam (blauw) en het limbische systeem (rood) zorgt voor de essentiële lichaamsfuncties en overlevingsfuncties. Deze zenuwstelsel organisatie wordt met het primaire bewustzijn in verband gebracht.
thumb|left|400x300px|De verbinding van de thalamus en de cortex cerebri (aan de bovenkant wordt het weergegeven) wordt met het secondaire bewustzijn in verband gebracht.
De theorie focust zich op twee verschillende zenuwstelsel organisaties: enerzijds de hersenstam en het limbisch systeem en anderzijds de thalamus en de cortex cerebri. De hersenstam en het limbische systeem zorgen voor de essentiële lichaamsfuncties en overleving. Terwijl het thalamocorticale systeem signalen ontvangt van de sensorische receptoren, die signalen verstuurt naar de spieren, zoals die van armen en benen. De theorie stelt dat de verbinding van deze twee systemen dieren heeft geholpen tijdens de evolutie om (extra) adaptief gedrag aan te leren. Andere wetenschappers suggereren echter dat het primaire bewustzijn is voortgekomen vanuit het autonome zenuwstelsel in de hersenen. Dat wil zeggen; dat de evoltionaire oorsprong afkomstig zou zijn vanuit sensaties en primaire emoties; die voortvloeien uit sensoren en receptoren, zowel inwendig als uitwendig. Die signaleren of het welzijn van een dier direct wordt bedreigt, door bijvoorbeeld: zuurstofgebrek, dorst, honger, pijn of extreme temperatuurverandering. Dit is gebaseerd op neurologische gegevens, waaruit blijkt dat de thalamus, hippocapmpus, orbitofrontale cortex, insula en de middenhersenen daarbij betrokken zijn.thumb|Het secondair bewustzijn wordt waargenomen bij alle mensachtigen.

Hoewel dieren met primair bewustzijn wel een langetermijngeheugen hebben missen ze een uitdrukkelijke interpretatie. In het beste geval kunnen zij alleen in het moment dealen met de rechtstreekse plaats van handeling. Hoewel ze daarmee nog wel een voordeel hebben ten opzichte van dieren zonder die capaciteit, bracht de evolutie daarnaast een toenemende complexiteit voort in het bewustzijn, die met name bij zoogdieren voorkomt. Dieren met die complexiteit hebben het zogenaamde secundaire bewustzijn. Secondair bewustzijn wordt waargenomen bij dieren met semantische mogelijkheden, zoals bij de vier mensachtigen. De rijkste vorm is aanwezig bij de menselijke soort, die is uniek want het is een complexere vorm van communicatie (taal) die bestaat uit semantiek en syntaxis.

Er wordt ook nagegaan hoe de onderliggende neurale mechanismen van het primaire bewustzijn tijdens de evolutie zijn ontstaan en behouden. Er wordt voorgesteld dat ergens rond de divergentie van reptielen naar zoogdieren en vogels, de embryonale ontwikkeling voor een groot aantal nieuwe onderlinge neurale connecties zorgde. Op die manier werd er een rijkere 'herintredende' activiteit toegelaten tussen de meer achterste hersensystemen, voor het uitvoeren van perceptuele categorisatie, en de meer voorste hersensystemen, die verantwoordelijk zijn voor het 'waarde-categoriegeheugen'; oftewel herinneringen. Het vermogen van een dier om zijn huidige hoedanigheid te relateren aan zijn eigen (geleerde) voorgeschiedenis levert een evolutionair voordeel op. In latere evolutionaire tijdperken verschenen er meer 'herintredende circuits' die semantische en taalkundige uitvoering koppelde met categorische- en conceptuele geheugensystemen. Die ontwikkeling van het primaire bewustzijn veroorzaakte de evolutionaire opkomst van het secondaire bewustzijn.

 Mentale evolutie
thumb|Een fMRI-scan van iemand die gezichten bekijkt, waarbij het fusiform aangezichtshersengebied geactiveerd wordt.
Modulariteit van de geest is het idee dat de geest of het bewustzijn, (gedeeltelijk) is samengesteld uit aangeboren neurale structuren of modules die afzonderlijke en vastgestelde evolutionaire ontwikkelingsfuncties hebben. Bijvoorbeeld bij een specifieke vorm van agnosie genaamd prosopagnosie is het fusiform aangezichtshersengebied beschadigd, waardoor men niet in staat is om gezichten te herkennen. Deze specifieke taak zou volgens de evolutionaire psychologie aangeduid kunnen worden als een zogenaamde gezichtsherkenningsmodule. Andere voorbeelden van (cognitieve) modules van de geest (vergelijkbaar met apps op een smartphone) zijn bijvoorbeeld: opvoeding, vriendschappen, partnerkeuze, voedselkeuze, taal, moralistisch oordelen etc. Dit standpunt wordt ook wel domeinspecifiek (of aangeboren kennis) genoemd; omdat de geestelijke vermogens worden gedifferentieerd op basis van specificiteit, oftewel het domein. Daarbij zijn ze enigszins genetisch bepaald of vooropgezet, ze worden geassocieerd met specifieke neurologische structuren in de hersenen. Het is een uitgebreide en modernere vorm van frenologie, vooral Jerry Fodor en Noam Chomsky hebben het idee van domeinspecifieke modulariteit van de geest doen herleven. Daarnaast staat het idee van modulariteit van de geest die stelt dat mentale processen interacties zijn tussen niet-domeinspecifieke faculteiten in de hersenen, zoals; geheugen, verbeelding, oordelen en waarneming. Beide visies onderling worden soms ook wel aangeduid als het nature-nurture-debat. Volgens de evolutionaire psychologie bestaat de menselijke psychologie uit psychologische adaptatie als gevolg van selectiedruk; ten opzichte van tabula rasa, want die stelt in principe dat psychische of mentale genetische erfelijkheid niet bestaat, met als verklaring dat ieder bewustzijn of geest 'schoon' of 'onbeschreven' begint; na zijn geboorte.

Memetica is de studie van mentale inhoud gebaseerd op de principes van evolutie(biologie), ten opzichte van genetica. In vergelijking met genen gaat het hierbij om de overdracht van memen die van persoon tot persoon overgaan. Een meme bestaat uit informatieve inhoud of een idee, die zich verspreidt door mensen in sociale netwerken. Ze worden overgedragen door: spraak, schrift, gebaren, apparatuur of andere manieren van nabootsing, aanleren of culturele overdracht. Een meme, zoals een geloof of stelling; kan 'gehost' worden in het bewustzijn van één of meerde individuen, waarna de meme zichzelf kan reproduceren van persoon tot persoon. Voorstanders van het concept noemen meer meme-eigenschappen, in analogie met de evolutie van genen, zoals: natuurlijke selectie, mutatie, genetische variatie, competitie en erfelijkheid. Die ieder het reproductieve succes van de meme beïnvloeden. Voortplantende memes die minder vruchtbaar zijn kunnen uitsterven, terwijl anderen overleven, 'gestorven' memes kunnen echter ook weer tot leven komen; wanneer er weer genoeg belangstelling voor is. Het succes van een meme hoeft overigens niks te zeggen over een bepaalde meerwaarde, want memes kunnen populair zijn maar tegelijkertijd ook onethisch; zoals bij terrorisme, of onwetend zoals bij pseudowetenschap, of onzinnig zoals bij sommige internetmemes. Vooral bij culturele memen is de kwaliteit vaak subjectief en een kwestie van smaak. Volgens Richard Dawkins, de bedenker van het concept, kunnen memen ook samenwerken, zoals religies die het idee delen van een leven na de dood, dergelijke samenklontering van memen noemt hij memencomplexen.

 Kwantummechanica
thumb|right|In vergelijking met de dubbel-aspecttheorie van informatie ziet David Bohm materie en bewustzijn als een expliciete orde vanuit een impliciete orde.
Er zijn ook natuurkundige theorieën van bewustzijn die een stap verder gaan dan de (standaard) cognitieve en neurale verklaringsmodellen. Het gaat om een groep van hypothesen die onder de noemer kwantumgeest of kwantumbewustzijn vallen. Volgens deze theorieën kan de basis van het bewustzijn niet verklaard worden binnen het kader van de klassieke natuurkunde. Zij stellen dat verschijnselen binnen de kwantummechanica zoals; kwantumverstrengeling en superpositie een belangrijke rol spelen in de hersenfuncties; die wellicht de basis van het bewustzijn kunnen verklaren. De voorstanders van het kwantumbewustzijn stellen dat het alternatieve en contra-intuïtieve karakter van kwantummechanica nodig is, om zodoende obstakels binnen de andere bewustzijnstheorieën te overbruggen. Binnen het onderzoek houdt men zich bezig met bepaalde kwesties, zoals de significantie van kwantummechanica binnen; het bewustzijnsonderzoek, de biologie of het zenuwstelsel, maar ook of de oorzaken van psychiatrische stoornissen verklaart kunnen worden als kwantumfysieke veranderingen.
thumb|left|De conventionele opvatting is dat het bewustzijn ontstaat door de verbindingen tussen neuronen.
Eugene Wigner ontwikkelde het idee dat kwantummechanica iets heeft te maken met de werking van de geest of het bewustzijn. Hij stelde dat het ineenstorten van de golffunctie wordt veroorzaakt vanwege de interactie met het bewustzijn, bekend als de Von Neumann–Wigner interpretatie. Andere hedendaagse natuurkundigen en filosofen zijn van mening dat dergelijke argumenten niet overtuigend zijn. Victor Stenger kenmerkt het kwantumbewustzijn als een mythe, zonder een wetenschappelijke basis, die tussen het rijtje van goden, eenhoorns en draken thuishoort. Hoewel dergelijke theorieën vaak omstreden zijn en door sceptici worden afgewezen, als kwantummystiek, zijn er een aantal die door vooraanstaande wetenschappers worden voortgezet.

David Bohm is een prominent theoretisch natuurkundige, die kwantumtheorie en relativiteitstheorie bekijkt als tegenstrijdigheden van elkaar, die een meer fundamenteler niveau impliceren van het universum. Oftewel een verwijzing naar een diepere theorie, die hij formuleerde als een kwantumveldentheorie. Dit fundamenteler niveau wordt voorgesteld om het onverdeelde geheel te vertegenwoordigen, met een impliciete orde waaruit een expliciete orde kan voortkomen, die wij vervolgens kunnen ervaren. Impliciete en expliciete orde zijn twee verschillende beschrijvingen van hetzelfde fenomeen, of aspect van de realiteit, oftewel een dubbel-aspecttheorie. Zijn voorgestelde impliciete orde geldt zowel voor materie als bewustzijn, die de relatie tussen beiden zou kunnen verklaren. Hij ziet bewustzijn en materie als projecties in onze expliciete orde van een onderliggende impliciete orde. Hij stelt; wanneer we materie observeren; zien we in principe niks wat ons helpt om bewustzijn te begrijpen.

Hij nam de ervaring van luisteren naar muziek als voorbeeld. Stellend dat het gevoel van beweging en verandering, die deel uitmaken van een muziekervaring, afkomstig zijn van het bijeenhouden van het directe verleden en heden in de hersenen. Muzieknoten uit het verleden zijn eerder transformaties, in plaats van herinneringen; oftewel de muzieknoten die impliciet in het directe verleden waren, worden expliciet in het heden. Bohm zag de bewegingen, veranderingen of stromingen die samenhangen met ervaringen; als een manifestatie vanuit de impliciete orde, oftewel dat het bewustzijn (de expliciete orde) tevoorschijn komt vanuit de impliciete orde. Hij claimt dat het werk over baby's van psycholoog Jean Piaget daar bewijs van levert. Volgens Bohm laten deze studies zien dat jonge kinderen leren over tijd en ruimte; omdat ze al een ingebouwd of 'vastgelegd' begrip van beweging hebben; als (expliciet) onderdeel van de impliciete orde. Hij vergelijkt 'vastgelegd' met de theorie van Noam Chomsky, die stelt dat spraakleer is 'vastgelegd' in menselijke hersenen. Verder heeft Bohm geen voorstel gedaan hoe zijn theorie gefalsificeerd kan worden, door middel van bijvoorbeeld een specifiek neuraal netwerk aan te wijzen.

 Holonomische hersentheorie
thumb|Een technische tekening van een hologram. Elke regio van de fotografische plaat bevat het hele beeld.
De holonomische hersentheorie of kwantumholografie is in eerste instantie door Karl Pribram ontwikkeld, later is de theorie in samenwerking met David Bohm verder uitgewerkt. Het is een model van menselijke cognitie en (kwantum)bewustzijn die de hersenen beschrijft als een holografisch opslagnetwerk. Pribram stelt dat de benodigde processen; de elektrische oscillaties in dendritische webben zijn, wat verschilt van de algemeen bekende actiepotentialen in de axonen en de synapsen. Die oscillaties zijn golven die interferentiepatronen creëren waarmee het geheugen van nature wordt gecodeerd, die patronen kunnen geanalyseerd worden met de fouriertransformatie. Pribram en anderen veronderstellen dat de overeenkomsten van de hersenprocessen, met de opslag van gegevens in een hologram; ook geanalyseerd kunnen worden met dezelfde fouriertransformatie.
thumbnail|left|Een enkele hologram kan 3D-informatie op een 2D manier opslaan. Dergelijke eigenschappen kunnen eventueel ook hersenfuncties verklaren, zoals objecten bekijken vanuit verschillende posities terwijl er maar één positie is opgeslagen.
In een hologram kan elk gedeelte met voldoende ruimte het geheel van de opgeslagen informatie bevatten. In de theorie is elk gedeelte van een langetermijngeheugen eveneens verdeeld over een dendritische as, zodat elk deel van het dendritische netwerk alle opgeslagen informatie van het gehele netwerk bevat. Dit model staat voor een aantal belangrijke aspecten van het menselijke bewustzijn. Waaronder het snelle associatieve geheugen, die verbindingen mogelijk maakt tussen verschillende delen met de opgeslagen informatie en de non-lokaliteit van geheugenopslag. Want een specifieke herinnering wordt niet opgeslagen op een specifieke locatie, zoals in een enkele neuron.

Een analogie hiervoor is het ontvangstgedeelte van een radio-antenne. Waarbij ieder gedeelte van de antenne toegang kan krijgen tot alle kanalen, het is vergelijkbaar met hoe de gehele informatie van een hologram is opgenomen in een onderdeel. Volgens de holonomische hersentheorie worden herinneringen opgeslagen in bepaalde algemene regio's, maar non-lokaal binnen deze regio's. Hierdoor kunnen de hersenen hun functie en geheugen behouden zelfs bij beschadiging. Het geheugen is pas beschadigd of verloren wanneer er geen enkel onderdeel groot genoeg meer is om het geheel te onthouden. Dat kan ook verklaren waarom sommige mensen hun intelligentie kunnen behouden, terwijl er grote tot halve delen van hun hersenen missen, ook bij diverse kruissneden in de hersenen gaat het geheugen vaak niet verloren.

Pribram stelt voor dat de neurale hologrammen worden gevormd door de diffractiepatronen van oscillerende elektrische golven in de cortex. Het is tevens belangrijk om een verschil aan te duiden tussen het idee van holonomische- en holografische hersenen. Pribram suggereert niet dat de hersenen functioneren als een enkele hologram. Integendeel, want de golven binnenin kleinere neurale netwerken creëren gelokaliseerde hologrammen in de grotere hersenfuncties, die patch van holografie wordt holonomie genoemd. Een holografisch model kan ook rekening houden met bepaalde geheugenfuncties, terwijl traditionele modellen dat niet (goed) kunnen, zoals het vroege verzadigingspunt van geheugen in het Hopfield-netwerk, want die kan resulteren in een behoorlijke vertraging of onbetrouwbaarheid. Anderzijds hebben holografische geheugenmodellen veel grotere (theoretische) opslagcapaciteit. De modellen kunnen diverse functies aantonen, zoals het associatieve geheugen, het opslaan van complexe connecties tussen verschillende concepten, maar ook het terughalen van 'vergeten' dingen, die lossy-gecomprimeerd zijn opgeslagen.

 Georkestreerde objectieve reductie
thumb|De microtubuli bevinden zich onder andere in de dendrieten van de neuron.
De wiskundige natuurkundige Roger Penrose en de anesthesioloog Stuart Hameroff werken samen aan een theorie genaamd georkestreerde objectieve reductie (Orch-OR). Het is een ruime combinatie van diverse benaderingen en disciplines, zoals moleculaire biologie, neurowetenschap, kwantumfysica, farmacologie, filosofie, kwantuminformatie (qubits) en aspecten van kwantumgravitatie. Orch-OR is een hypothese waarbij het bewustzijn in de hersenen afkomstig is vanuit de processen binnenin neuronen. Daartegenover staat de conventionele opvatting, die stelt dat het bewustzijn ontstaat door de verbindingen tussen neuronen. De objectieve reductie (OR) stelt dat het ineenstorten van de golffunctie wordt veroorzaakt zonder invloed van observatie. In tegenstelling tot de kopenhaagse interpretatie, waarbij het observeren niet geheel los staat van de ineenstorting.
thumb|left|De structuur van een microtubule.
OR wordt georkestreerd door non-computable kwantumberekeningen, uitgevoerd door qubits die collectief gevormd worden in de moleculaire structuren van de microtubuli in de hersenen. De qubits zijn gebaseerd op oscillerende dipolen, die superpositionele resonerende ringen vormen in de helixvormige banen van de microtubulus. De oscillaties zijn elektrisch, door de ladingsscheiding vanuit londonkracht, of magnetisch (meest gunstig), door elektronspin en mogelijk door kernspin; want die blijven langer geïsoleerd en komen voor in de frequentiegebieden: gigahertz, megahertz en kilohertz. Orkestratie verwijst naar het hypothetische proces van microtubuli geassocieerde eiwitten (MAP), die de reductie van qubittoestanden orkestreren door de ruimtetijd-scheiding van hun superpositionele toestand te wijzigen. Uiteindelijk stelt Orch-OR dat het bewustzijn een proces in de structuur van het universum is; verbonden met de hersenen via kwantumberekeningen in de microtubuli.

Het argument van Roger Penrose vloeit voort uit de onvolledigheidsstellingen van Gödel. Penrose stelt dat een formeel systeem zijn eigen inconsistentie niet kan bewijzen, terwijl de onbewijsbare resultaten van Gödel wel bewezen kunnen worden door menselijke wiskundigen. Hij gebruikte deze vergelijking, om aan te geven dat menselijke wiskundigen geen systemen van formeel bewijs zijn; die lopen op een computable algoritme. Schaakcomputers kunnen mensen wel verslaan, maar hebben daarentegen totaal geen begrip van waar ze mee bezig zijn. Penrose stelt een nieuwe vorm van de interpretatie van de kwantummechanica voor (de Penrose interpretatie); vanwege de willekeur in een aantal andere interpretaties. Hij stelt dat elke kwantum superpositie zijn eigen gedeelte van ruimtetijd heeft, die onstabiel worden en ineenstorten zodra ze wordt gescheiden door meer dan één plancklengte. Penrose suggereert dat objectieve reductie juist geen willekeur of algoritmische werking vertegenwoordigd, maar een non-computable invloed in de ruimtetijd geometrie. Waar eerst wiskundige inzichten uit voortkwamen, vervolgens met een theoretische uitbreiding, werd daar het bewustzijn van afgeleid.
thumb|Een diagram van de trilhaar van een eukaryoot.
Stuart Hameroff heeft na het lezen van Roger Penroses boek (The Emperor's New Mind) contact met Penrose opgenomen. De theorie van objectieve reductie, als een essentiële voorwaarde voor het bewustzijn, had in principe nog een biologische fundatie nodig. Stuart Hameroff leverde een hypothese die stelt dat de microtubuli in de dendrieten van neuronen geschikte gastheren zijn voor bepaalde kwantumgedragingen. Microtubuli zijn buisvormig en onderdeel van het cytoskelet, opgebouwd uit tubulinedimeren (eiwitten). Hameroff stelt dat neuronen in principe nog te groot zijn om bewustzijn als eigenschap te huisvesten. Hij geeft daarbij het voorbeeld van een pantoffeldiertje, die geen zenuwstelsel met neuronen heeft, maar toch in staat is om te zwemmen, te vluchten voor vijanden, seks te hebben en voedsel te vinden. Zowel tastzin als motoriek gebeurt door middel van trilharen, die ook zijn opgebouwd uit microtubuli. Het buigen van de trilharen en de signalering gebeurt door motoreiwitten, genaamd dyneïne en kinesine. Hetzelfde proces vindt ook plaats in de dendrieten van neuronen in de hersenen. Het zogenaamde tau-eiwit geeft aan door welke dendrieten de motoreiwitten moeten gaan, daarnaast functioneren ze ook als versteviging. De tau-eiwitten vestigen of coderen zich op bepaalde plekken op de microtubuli, wat een mogelijke biologische verklaring van het geheugen en leren zou kunnen inhouden. Bij de ziekte van Alzheimer is er bijvoorbeeld een tekort aan tau-eiwit waardoor microtubuli afbreken en de signalering binnen dendrieten wegvalt.thumb|left|Video van een pantoffeldiertje. Tastzin en motoriek wordt geregeld door microtubuli in zijn trilharen.
De theorie ziet microtubuli als een (gevoelsmatige) voorganger van het (organiserende) zenuwstelsel, die samen met de hersenen later ontwikkelde in de loop van evolutie. Daarnaast stelt Orch-OR dat de oorsprong van het leven vanuit het levenloze is ontstaan, in de zogenaamde oersoep. Net zoals het Miller-Urey-experiment aantoont kunnen (amfifiel) biomoleculen onder bepaalde omstandigheden ontstaan. Die moleculen kunnen micelstructuren (voorlopers van proteïnen) vormen, totdat een juiste sequentie zich positief voordoet, als een goed (OR)gevoel of 'protobewustzijn'. Vervolgens wordt die feedback aan de biologische structuur meegegeven; om zodoende het genot of een goed gevoel verder te optimaliseren. Volgens de theorie is een goed gevoel of genot de drijvende kracht van evolutie, als motivatie voor de 'zelfzuchtige genen'.

De Orch-OR theorie wordt behoorlijk bekritiseerd door wiskundigen, filosofen en wetenschappers. Voornamelijk vanwege de perifere veronderstellingen, zij verzoeken de auteurs daarom ook om herziening, oftewel een verdere uitwerking van de theorie, met daarbij vooral de basishypothese te behouden.

Bevestiging van de theorie komt van Anirban Bandyopadhyay, die met behulp van nanotechnologie en spectroscopie, kwantumtrillingen in microtubuli kan opnemen en weergeven. Daaropvolgend komt een studie met de werking van transcranieel pulserend ultrageluid (echografie), waardoor amyloïde plaques afbreken, maar ook geheugenfuncties van muizen met de ziekte van Alzheimer worden daardoor verbetert.

 Elektromagnetisme
thumb|Weergave van een elektromagnetisch veld.
De elektromagnetische theorieën (EM) van het bewustzijn stellen voor dat het bewustzijn opgevat kan worden als een elektromagnetisch verschijnsel. Elektromagnetische veldtheorieën stellen voor dat het bewustzijn ontstaat; wanneer de hersenen een elektromagnetisch veld produceren met specifieke eigenschappen. Een aantal EM theorieën van bewustzijn zijn ook kwantumbewustzijnstheorie, zoals quantumbreindynamica (QBD), die de hersenfuncties uitleggen binnen het kader van de kwantumveldentheorie. EM theorieën worden bijvoorbeeld voorgesteld door Susan Pockett en Johnjoe McFadden, die door anderen zoals William Uttal weer worden bekritiseert.
thumb|left|Transcraniële magnetische stimulatie heeft zowel diagnostische als therapeutische effecten.
Het uitgangspunt van Pockett en McFadden is wanneer er een neuron wordt afgevuurd om een actiepotentiaal te genereren, die resulteert in een postsynaptisch potentiaal in de opvolgende neuron, zodat er gelijktijdig een verstoring in het omringende elektromagnetische veld wordt gegenereerd. Oftewel er wordt een representatie gecreëerd vanuit de informatie van neuronen. McFadden stelt dat de digitale informatie van neuronen is geïntegreerd; om een bewust elektromagnetisch informatie veld (CEMI) in de hersenen te vormen. Bewustzijn wordt voorgesteld als het component van dit veld, die vervolgens de informatie teruggestuurd naar de neuronen, als een externe toestand daarvan. Gedachten worden gezien als elektromagnetische representaties van neurale informatie. Daarbij dat een ervaring van vrije wil (handelingskeuze); een subjectieve ervaring is van het CEMI-veld, vanuit de neuronen. Het gevoel van een subjectieve ervaring of qualia komt overeen met een bepaalde configuratie van het CEMI-veld. Zijn standpunt over vrije wil is daarmee deterministisch, neuronen genereren patronen in het EM-veld, die op zijn beurt weer het afvuren van bepaalde neuronen moduleert. Er is alleen een bewust agentschap in de zin dat het veld, of het downloaden van de neuronen, zich bewust is, maar de hersenprocessen op zich worden gedreven door een deterministische elektromagnetische wisselwerking. De theorie betoogd dat de representatie van het veld onderdelen integreert tot een geheel, zodat bijvoorbeeld een gezicht niet wordt gezien als een verzameling van willekeurige eigenschappen, maar als een volledig gezicht. De integratie van onderdelen, of de informatie in het veld wordt ook voorgesteld als een oplossing voor het bindingsprobleem.

Volgens de (theoretische) neurobioloog Bernard Baars, van het wetenschappelijke tijdschrift Consciousness and Cognition en de globale werkruimte theorie; kunnen de elektromagnetische theorieën van bewustzijn wetenschappelijk gezien niet serieus genomen worden. McFadden erkent dat zijn CEMI-veldtheorie verre van bewezen is, maar beweert wel dat het een legitieme weg is van wetenschappelijk onderzoek. De EM-veldentheorieën van bewustzijn worden niet zo vaak besproken als de kwantumbewustzijnstheorieën. Ook David Chalmers stelt dat er geen bijzondere reden is om aan te nemen dat het elektromagnetische veld in de hersenen aanleiding kan geven tot het bewustzijn. Daarentegen kunnen neuronen wel elektromagnetisch beïnvloed worden. Hoewel sommige onderzoekers het effect van transcraniële magnetische stimulatie voor medische doeleinden ontkennen, zijn er ook studies die duidelijke neurale effecten door EM-stimulatie hebben gevonden.

 Wiskundige natuurkunde
thumb|Net als vaste stof, vloeistof, gas of plasma wordt het bewustzijn ook wel gezien als een aggregatietoestand.
De natuurkundige kosmoloog en MIT-professor Max Tegmark beweert dat het bewustzijn een wiskundig patroon is. In zijn boek Our mathematical Universe (Ons wiskundig universum) verdedigt hij de stelling dat: Alle structuren die wiskundig bestaan moeten ook natuurkundig bestaan. Deze theorie suggereert dat die structuren complex genoeg zijn om zelfbewuste substructuren te bevatten. Deze zelfbewuste substructuren kunnen zichzelf dus subjectief zien, als bestaande in een fysieke 'echte' wereld. Dit idee wordt geformaliseerd als de 'wiskundig universum hypothese'.

Aansluitend stelt hij dat het bewustzijn een bepaalde toestand van materie is, zoals een vaste stof, een vloeistof of een gas. Oftewel het bewustzijn kan opgevat worden als een 'zoveelste' aggregatietoestand, net zoals diverse typen vloeistof zijn er ook diverse typen van bewustzijn. Het zijn volgens Tegmark niet de atomen of de elementaire deeltjes op zich, maar de manier waarop ze gerangschikt zijn, oftewel de wiskundige patronen of de structuur van materie. Hij noemt bijvoorbeeld water en ijs, die in principe uit dezelfde bouwstenen zijn opgebouwd, maar dan wel op een andere manier, net zoals verschillende configuraties van het bewustzijn, zoals; waken en slapen.

De (zelf)bewuste aggregatietoestand noemt hij 'perceptronium', in vergelijking met 'computronium' geeft dit de minimale systeemeisen aan van het bewustzijn; om te kunnen waarnemen, ten opzichte van de minimale systeemeisen voor een computer om te kunnen berekenen. Het is daarmee een (nieuwere) vorm van niet-reductief fysicalisme, hij benoemt vijf basisprincipes (die overeenkomen met andere theorieën) die bewuste materie onderscheidt van andere (onbewuste) fysische systemen, namelijk: informatie, integratie, onafhankelijkheid, dynamiek en nuttigheid. Daarbij stelt hij; het bewustzijn is hetgeen hoe informatie voelt. Uiteindelijk stelt hij dat het bewustzijn geen extra ingrediënt van het leven is, ten opzichte van de dood, maar dat het simpelweg een bepaalde samenstelling is, oftewel een wiskundig patroon.

 Noëtische wetenschap
thumb|Het overzichtseffect kan een een cognitieve verschuiving veroorzaken; in het bewustzijn van astronauten, nadat de aarde vanuit de ruimte is waargenomen.
De noëtische wetenschappen betreffen een multidisciplinair vakgebied; die objectieve wetenschappelijke gereedschappen, technieken en kennis samenbrengt met subjectieve innerlijke kennis. Bijvoorbeeld een onderbuikgevoel, intuïtie, voorgevoel of de manier waarop iemand van zijn kinderen houdt. Dergelijke ervaringsbelevingen kunnen niet (objectief) verklaart of bewezen worden, maar voelen of bestaan wel echt. Deze manier van weten wordt noëtiek genoemd. De noëtiek als filosofie is een metafysische tak die zich bezighoudt met de studie van het bewustzijn en intellect, met onderwerpen als actief en passief intellect en nous (hoger denkvermogen; 'ineens begrijpen').

Het Instituut voor Noëtische Wetenschappen is opgericht door voormalig astronaut Edgar Mitchell en Paul Temple in 1973, mede dankzij een bijzondere ervaring van Mitchell in de ruimte. Hij beschreef deze ervaring als savikalpa, beter bekend als het overzichtseffect, waarbij astronauten een cognitieve verschuiving meemaken in hun bewustzijn; nadat de aarde vanuit de ruimte is waargenomen.

Het instituut probeert min of meer een brug te bouwen tussen de wetenschap en de parapsychologie. Projecten die gesponsord worden door het instituut zijn; een bibliografie over de fysieke en psychologische effecten van meditatie, yoga en spontane remissie, daarnaast ondersteunen ze het Global Consciousness Project. Het instituut heeft ook een aantal parapsychologische studies verricht over: buitenzintuiglijke waarneming, lucide dromen, telekinese, proscopie, alternatieve geneeswijze, complementaire zorg, spiritualiteit, menselijk potentieel, leven na de dood en de invloed van bewustzijn op het tweespletenexperiment. De basis van het onderzoek is vooral gericht op de aard van het bewustzijn. Volgens het instituut suggereert het wetenschappelijke onderzoek (na vier decennia) dat het bewustzijn meer is dan alleen een bijproduct van hersenen. Daarbij trekken zij de conclusie dat mogelijke oplossingen voor globale problemen gevonden kunnen worden door het bewustzijn beter te begrijpen.

 Spiritualiteit
thumb|Zonnestaren als spirituele of religieuze beoefening, wat overigens wel schade kan toebrengen aan de ogen.
Spiritualiteit betekent letterlijk vertaald geestelijkheid, een activiteit waarbij een persoon op zoek is naar (levens)betekenis, met name de zoektocht naar het 'heilige'. Daarnaast verwijst het ook naar een persoonlijke ontwikkeling, zoals: een spirituele, religieuze, heilige of mystieke (subjectieve) ervaring, of een ontmoeting met de eigen innerlijke beleving. In een strikte betekenis wordt er het bewustzijn mee aangeduid in filosofische transcendentie, of de ziel in religieuze transcendentie, maar ze worden beide ook wel als immanentie gezien. Spiritualiteit is een vrij ruim begrip, het komt overeen met religie, maar hoeft dat niet per se te zijn, zoals in de new age beweging.
thumb|left|Meditatie is omgevormd tot een seculiere spirituele ervaring, die een gemeenschapsgevoel bevordert.
Seculiere spiritualiteit benadrukt humanistische kwaliteiten, zoals: liefde, compassie, geduld, vergeving, morele verantwoordelijkheid, harmonie en zorg voor anderen. Stellend dat de aspecten van het leven, met de menselijke ervaring daarbij, verder gaan dan een materialistische kijk op de wereld; want spiritualiteit vereist geen geloof in een bovennatuurlijke werkelijkheid of een goddelijk wezen. Mindfulness en meditatie kunnen worden beoefend om de ontwikkeling van iemands empathie te koesteren en te bevorderen, om zodoende egoïstische drijfveren en gedragingen te beheersen door een toepassing van getrouwheid en vergevensgezindheid. Daniel Dennet wijst erop dat spiritualiteit verbonden is met; “ontzag en vreugde, een gevoel van vrede en verwondering,” hij claimt dat spiritualiteit vaak geheel seculier wordt beoefend.

Spirituele oefeningen zijn bijvoorbeeld: meditatie, mindfulness, gebed, beschouwing van heilige geschriften, ethische ontwikkeling en het gebruik van psychoactieve stoffen (entheogeen), bijvoorbeeld door een psychonaut. Hoewel een oorzakelijk verband uitblijft, zijn er diverse wetenschappelijke studies (bekend als neurotheologie of spirituele neurowetenschap) die een positieve correlatie tussen spiritualiteit en geestelijk welzijn aangeven, zowel bij gezonde mensen als bij mensen met lichamelijke ziekten of psychische stoornissen. Spirituele individuen hebben een neiging om optimistisch te zijn, hebben veel sociale steun, ervaren een diepere zin van het leven en hebben meer fysieke kracht en innerlijke vrede.

Het kernprincipe in de leer van Eckhart Tolle is de transformatie van het bewustzijn, een spirituele ontwaking die hij ziet als de volgende stap in de menselijke evolutie. Het essentiële aspect van die ontwaking bestaat uit een oversstijging van de bewustzijnstoestand die op ego gebaseerd is. Deze voorwaarde geld niet alleen voor het persoonlijke geluk, maar ook voor het beëindigen van geweld op deze planeet. Dergelijke theorieën staan bekend als spirituele evolutie. Jiddu Krishnamurti beschrijft het keuzeloos bewustzijn; een onopzettelijke toestand, een volledige bewustwording van het heden zonder voorkeur, inspanning of dwangmatigheid. Er zijn vergelijkbare concepten, zoals; religieuze en spirituele teksten, maar ook disciplines, zoals: psychotherapie, revalidatiegeneeskunde, counseling, en de filosofie van perceptie en gedrag. Andere bekende theoretici, schrijvers en beoefenaars van spiritualiteit zijn onder meer: Alan Watts, Dalai Lama, Deepak Chopra, Anselm Grün, Rhonda Byrne, Paulo Coelho, Hermann Hesse, James Redfield, en Chögyam Trungpa.

 Bewustzijnsniveaus
De meeste spirituele voorstellen brengen het bewustzijn in kaart door middel van een opeenvolging van verschillende niveaus. Daarnaast zijn er verschillende perspectieven, zoals: bewustzijnsniveaus op zich (momenteel), bewustzijnsniveaus in levensontwikkeling (individueel), bewustzijnsniveaus in gezamenlijke ontwikkeling (evolutionair en collectief) en bewustzijnsniveaus als een praktisering (stappenplan). De eerste concepten stammen uit de historische bronnen van de oude Maya- en Inca-beschavingen. Opvolgend zijn er vanuit de Oosterse en Westerse culturen meer voorstellen gedaan van verschillende bewustzijnsniveaus, in de vorm van: spiritualiteit, psychologie, genezing of moralen.
thumb|left|De Piramide van Kukulcán heeft negen verdiepingen; die symbool staan voor negen evolutionaire bewustzijnsniveaus.
Het bewustzijn bestond volgens de Maya's uit negen verschillende lagen (of onderwerelden), zoals uitgebeeld in een drietal piramides, met ieder negen verdiepingen. Omdat het bewustzijn zowel interne prikkels verwerkt als externe prikkels vanuit de omgeving, geloofden de Maya's dat het bewustzijn het meest elementaire in het bestaan is. Deze soort van bestaan werd aangeduid als een losse vertaling van cosmos''; een heelal als een complex en orderlijk systeem, in plaats van een chaotische. Terwijl de Maya's het bewustzijn bijna op evolutionaire wijze beschreven, beschouwden de Inca's het bewustzijn als een progressie van bewustwording, zoals het zorgen voor anderen, vergelijkbaar met de leer van Siddharta Gautama (Boeddha).
thumb|Weergave van de seven chakra's.thumb|left|In hindoeïsme en boeddhisme weerspiegelt de lotusbloem het menselijke bewustzijn en de ervaring. Van de modderige wortels van het bodembewustzijn; naar de hogere rijken van het goddelijke bewustzijn.
Er bestaan veel specifieke overeenkomsten tussen de Inca's en de Oosterse standpunten; wat de verschillende ontwikkelingen van het bewustzijn betreft. In de meeste Oosterse geloofsstructuren is het principe aanwezig van een kosmos als gezamenlijke entiteit met het menselijke bewustzijn. Veel vertakkingen benadrukken ook het belang van AUM; het eerste geluid dat werd geproduceerd nadat de wereld werd geschapen. Binnen het christendom kan dit concept worden vergeleken met de eerste woorden van Genesis, met betrekking tot de heiligheid van het gesproken woord. De meerderheid van de Oosterse perspectieven beweren dat het bewustzijn afkomstig is vanuit het geluid van AUM. Wat zichzelf in het vlees of lichaam heeft geïncorporeerd, waardoor de mensheid als doel krijgt de eenheid of vereniging met het universum nogmaals te bereiken. Deze eenheid elimineert de scheiding tussen externe en interne veranderingen tot een algemene aanduiding; van beweging van niveau naar niveau. Die beter bekend staan als de zeven Sjamanistische bewustzijnsniveaus, die ook sterke overeenkomsten vertonen met de seven chakra's. Daarnaast beoefend yogameditatie ook de leer van vedanta, met de tantra die het belang van zelfrealisatie of zelfactualisering benadrukt. Naast de advaita vedanta school vanuit de hindoeïstische filosofie; werd het concept van zelfrealisatie in de westerse filosofie vooral bekend na het onderzoek van Abraham Maslow en Carl Rogers in de humanistische psychologie.

Fluctuaties van niveaus van bewustzijnstheorieën komen niet alleen voor in Oosterse culturen. Een verrassende mate van overlappingen komen voor in de Westerse culturen, vooral binnen de gebieden van gezondheid en sociale wetenschappen, met betrekking tot de afgestompte-, standaard- en toegenomen intensiteit van bewustzijn, zowel natuurlijk als van verwonding of een aandoening.

De psychiater Richard Maurice Bucke beschreef drie types van bewustzijn, maar dan meer in evolutionaire zin; simpel bewustzijn: wat dieren en mensen hebben, zelfbewustzijn: wat alleen mensen hebben en kosmisch bewustzijn: wat een hogere vorm van bewustzijn is ten opzichte van het gewone bewustzijn van mensen. De cognitieve ontwikkelingstheorie van Jean Piaget legt vooral de nadruk op de evolutie van hersencapaciteit, met bepaalde bewustzijnservaringen in de menselijke ontwikkeling. Ook de medische en pathologische perspectieven, zoals de bewustzijnsniveaus en de Glasgow-comaschaal in de geneeskunde; vertonen gelijkenissen.

Verder zijn er ook pogingen gedaan om theorieën te combineren, zoals het 8-circuitmodel van bewustzijn van Timothy Leary en Robert Anton Wilson. Ook de integrale theorie van bewustzijn door Ken Wilber is een combinatie waarin de Westerse ontwikkelingspsychologie gekoppeld wordt aan boeddhistische psychologie en spiritualiteit, bestaande uit negen scharnierpunten of niveaus. Waarbij de eerste drie fasen de pre-persoonlijke niveaus worden genoemd. Deze bestaan uit de bewustwording dat men (ten opzichte van hun moeder en anderen) een eigen lichaam heeft, eigen emoties heeft en eigen gedachtes heeft. De opvolgende drie fasen zijn de persoonlijkheidsniveaus en bestaan uit de bewustwording van regels, rollen en normen. Dan komt bewustwording van abstract denken in de puberteit en de ontwikkeling van een eigen persoonlijkheid. Vervolgens komt de bewustwording van levenszin en bepaalde levensvragen. Ten slotte komen de laatste drie fasen, deze worden de transpersoonlijke niveaus genoemd en bestaan uit de beoefening van meditatie, waarin volledige eenheid met de natuur wordt ervaren. Dan komt het niveau die een eenheidsgevoel afstemt, die voorbij alle vormen gaat. Het laatste niveau is die van spirituele meesters die verlichting hebben bereikt, wat ook wel wordt vergeleken met een bijna-doodervaring; als een terugkeer naar het leven.

 Esoterie
thumb|Een handgekleurde versie van een Flammarion houtsnede uit 1888 door Camille Flammarion.
Esoterische stromingen houden zich bezig met de inwendige en verborgen aspecten van de werkelijkheid. Het gaat om bepaalde innerlijke kennis die alleen voor het bewustzijn van ingewijden toegankelijk is. Dit is in tegenstelling met de exoterie, waarbij de kennis voor iedereen verifieerbaar en toegankelijk is, zoals de natuurwetenschappelijke kennis die gebaseerd is op waarnemingen, logica, verifieerbaarheid en openbare verkrijgbaarheid. Esoterie duidt zowel op individuele belevingen als op mystieke stromingen en scholen die een of andere vorm van esoterische kennis of lering claimen, waarbij iemand bijvoorbeeld door middel van inwijding wordt toegelaten tot de esoterische kring.

Bewustzijn wordt omschreven in diverse esoterische stromingen:
 Antroposofie postuleert een geestelijke wereld die toegankelijk zou zijn via innerlijke ontwikkeling, die gericht is op een versterking van het zintuigvrije denken en het bewustzijn in het algemeen. Het verlaagde trancebewustzijn zou vervangen moeten worden door een helderziendheid van vol bewustzijn.
 Astrologie geeft het bewustzijn van sommige mensen een bepaalde (subjectieve) associërende betekenis. Hoewel de wetenschap astrologie afwijst als een pseudowetenschap omdat die niet (objectief) meetbaar is. Daarbij wordt de verklaring gegeven dat het principe op synchroniciteit berust en dat horoscopen polyinterpretabel (voor verschillende uitleg vatbaar) worden opgemaakt.
 Gnosticisme spreekt over een bepaalt inzicht, die van een hogere orde afkomstig is dan het rationele weten; zoals in de wetenschappen of de logica. Dit inzicht, of ook wel; 'gnosis' zou 'zelf beslissen' wanneer het zich doordringt in het bewustzijn van de mens.
 Gnostiek stelt dat ieder mens twee naturen heeft, waarbij het gaat om de vereniging van het persoonlijke bewustzijn met het zogenaamde christusbewustzijn. Een verwantschap is het boeddhistische begrip boeddha-natuur en de hindoeïstische atman.Geheime Boek van Johannes
 Hermetisme heeft zich gelijktijdig met gnosticisme ontwikkelt en spreekt van een hermetische gnosis; waarbij men een combinatie van godskennis en godservaring kan bereiken.
 Mystiek is een stroming die streeft naar een persoonlijke vereniging van de ziel met god. Daarnaast verwijst de mystiek ook naar een achterliggende leer, over kennis en persoonlijke ervaringen; voorbij de normale menselijke perceptie. Men spreekt bijvoorbeeld over mystieke ervaringen waarin alle 'andersheid' verdwijnt; zodat de wereld als geheel wordt ervaren; zodat de mysticus zich bijvoorbeeld met het transcendente kan verenigen.
 New age gaat wat bewustzijn betreft vooral uit van de evolutionaire ontwikkeling, waarin het astrologische tijdperk vissen naar het tijdperk waterman zal overgaan; zodat het menselijke bewustzijn zich verder kan ontwikkelen. Deze visie is gebaseerd op de esoterie als leer over de evolutie van het menselijk bewustzijn, die gaat ervan uit dat de mens een geestelijk (spiritueel) wezen is, dat in de opeenvolgende tijdperken nieuwe eigenschappen ontwikkelt, onder invloed van de constante veranderingen in de kosmische energieën. In de spirituele psychologieën, geïnspireerd door het boeddhisme, ligt de nadruk op mindfulness (aandachtig gewaarworden); om bewust te worden van automatische reacties en het aangepaste zelf(beeld).
 Theosofie gaat uit van het axioma die stelt dat het bewustzijn voorafgaat aan de manifestatie, daartegenover staat de reductionistische opvatting; dat het bewustzijn een gevolg is van (chemische reacties in) de manifestatie.

 Publicaties
 Nederlandstalige literatuur

 Externe videopresentaties

 Externe naslagwerken

Cognitiewetenschap
Neurowetenschap
Psychologie
Fenomenologie
Evolutiebiologie
Filosofie van de geest
Filosofische terminologie
Metafysica
Geneeskunde
Energetisch lichaam



thumb|right|250px|Een 13e-eeuwse tekening van de Caladrius.
De zuiverwitte caladrius (charadrius) is een fabeldier uit Perzië, met een gracieuze hals van een zwaan en een gele snavel en poten, hij werd vaak afgebeeld ter grootte van een zeemeeuw. Heersers hebben naar het dier gezocht nadat Alexander de Grote zijn diagnostische gave ontdekte. De vogel zou veel in paleizen over de hele wereld te zien zijn.

Het dier kan een diagnose van zieken geven en heeft een helend vermogen. Het geeft aan of de patiënt zal blijven leven of niet. Als de zieke niet meer te redden is, dan draait het zijn kop weg. Is er nog hoop, dan kijkt het de zieke aan en bespoedigt het herstel door de kwalijke dampen van de kwaal te absorberen. Zijn veren worden grijs, en met de ziekte in zijn lijf vliegt de vogel naar de zon en ontdoet zich van het gif. Vooral tegen geelzucht helpt het dier goed, en het vlees van zijn dijen kan blindheid voorkomen.

De caladrius zou niet erg geliefd zijn bij hofartsen en vogelhandelaars. De laatsten kunnen de vogel moeilijk verkopen, omdat elke klant gewoon naar het dier toe gaat om de diagnose te vernemen, en dan weer vertrekt.

Fabeldier
Geneeskunde
Arabische folklore
Fictieve vogel



thumb|right|200px|Pijnappelklierparenchym met calcificaties.
thumb|200px|Mammogram met verkalkingen.
thumb|200px|Amyloidose met dystrofe calcificatie
Men spreekt van calcificatie of verkalking, wanneer kalkzouten zich afzetten in levend of dood weefsel. In de geneeskunde spelen verkalkingen in vele organen een rol, zoals de aders, de pijnappelklier en de borst.

Verkalking kan in organismen optreden in littekenweefsel, in gedegenereerd weefsel (dystrofe calcificatie) en in alle weefsels door een te hoog kalkgehalte in het bloed (metastatische calcificatie). Kalk kan zich in plaques afzetten.

Afzetting van kalkzouten op voorwerpen heet kalkaanslag.

Zie ook
 Atheromatose (aderverkalking)
 Calcinosis
 Calciphylaxis
 Syndroom van Fahr (verkalking in de hersens)
 Hypercalciëmie

Externe links
  Engelse wikipedia: Dystrophic calcification
  Engelse wikipedia: Metastatic calcification

Stofwisselingsstoornis
Geneeskunde



De chasmologie of gaapkunde is een medische en psychologische discipline of hulpwetenschap die zich bezighoudt met gapen. De term werd door de onderzoeker Wolter Seuntjens geïntroduceerd in zijn in 2004 verdedigde proefschrift "On Yawning, or The Hidden Sexuality of the Human Yawn".
thumb|Zelfportret van Joseph Ducreux (ca. 1783), gapend en zich rekkend
Het begrip is ontleend aan het oud-Griekse werkwoord "Chasmè". Het zelfstandig naamwoord was "chasma" dat ook "open mond" betekende. Het is verwant aan het Engelse chasm, afgrond en misschien ook aan het oud-Noorse Ginnungagap waarmee in Edda de chaos van vóór de schepping van de wereld wordt beschrevenHypothese van Seuntjens..

Hippocrates en Aristoteles hebben de geeuw in hun werk beschreven. Hippocrates, de "vader van de geneeskunde" en een scherp observator noemde de gaap een natuurlijk gedrag dat aan alle hogere dieren en dus ook aan de mensen eigen zou zijn. In de middeleeuwen werd de gaap niet bestudeerd maar Boerhaave pakte het onderwerp weer op schreef de neiging te gapen toe aan een onvoldoende geprikkeld intellect. Albrecht von Haller achtte de geeuw en gaap beneficiair voor de bloedsomloop en de buis van Eustachius en het daarmee verbonden gehoor. Hij wees erop dat zuigelingen al gapen en dat dit natuurlijk gedrag functioneel moest zijn. Charles Darwin beschreef de gaap in zijn studies en legde als eerste een relatie met emoties.

In de Europese middeleeuwen was de gaap een taboe omdat de geest, net als bij de nies, gemakkelijk zou kunnen ontsnappen. In gezelschap gold en geldt een gaap nog altijd als onbeleefd. In de Hindoeistische cultuur is gapen tijdens een religieuze plechtigheid een ernstig vergrijp.Dit is ook zo in de Islamitische cultuur waar gapen als een verzoeking van de Satan wordt gezien.

De grote medicus Jean-Martin Charcot, leermeester van Freud, Georges Gilles de la Tourette, Huet, en Guinon, beschreef de gaap in 1875 als epileptisch fenomeenbeschrijving epilepsie.

Na Freud die er een onderdrukte reflex in zag en Anna Freud die een passief-agressief verzet in zag tegen een opgedrongen situatie waarbij zij vooral de verhouding tussen leraar en leerling op het oog hadop [Deborah Britzman op http://www.csse.ca/CACS/JCACS/V3N1/PDF%20Content/JCACS_3_1_l_Morris.pdf] heeft het onderzoek naar de gaap in de 2e helft van de 20e eeuw door de zoöloog Desmond Morris weer opgepakt. Terwijl neurobiologen in het gapen een onwillekeurige reflex zagen waardoor de hersenen op een ogenblik dat zij in slaaptoestand geraken meer zuurstof toevoeren wees Morris op de sociale rol van de gaap bij de primaten. Ook de hond gaapt en lijkt daarmee een signaal te geven. Morris beschreef hoe bij mensapen, honden en wolven de gaap van een individu tot een kettingreactie leidt. Een mens die gaapt zal zijn hond ook aan het gapen brengen. Deze gaapfunctie werd door Morris beschreven maar niet verklaard. Hij hield het erbij dat het een raadselachtige mondbeweging was.

De etholoog Eibl-Eibesfeldt kwam ook niet verder dan de kwalificatie "raadselachtig"Seuntjens.

In de volksmond waren ondertussen een aantal verklaringen in omloop voor de geeuw. Verveling, slaaptekort, de eerder beschreven zuurstofbehoefte en honger, geeuwhonger, genoemd zijn populaire maar niet door onderzoek bevestigde hypothesen. Opvallend is dat de gaap niet optreedt wanneer een proefpersoon rustig gaat slapen.

De geeuw is ook een aankondiging van reisziekte en zeeziekte.

In 1962 heeft Ashley Montagu"On Yawning" 1962. de hypothese dat de gaap door een verstoorde kooldioxidehuishouding in de bloedsomloop zou worden veroorzaakt geponeerd. Hij stelde ook dat een overdruk in de slagader mogelijk gapen kon veroorzaken.

Neurologen werden door Montagu geprikkeld. Zij brachten de gaap in verband met de in 1920 heersende epidemie van encephalitis lethargica, bekend geworden door het boek "Awakenings" van Dr. Oliver Sacks maar ook met epilepsie en hysterie. De invloed van Freud was in die periode nog sterk aanwezig.

In de dromenleer, een pseudowetenschap wordt een in een droom opgemerkte eigen gaap gezien als een voorspelling van een vruchteloze geneeskundige behandeling en een gaap van een ander als een voorspelling van misère en arbeidsongeschiktheid.
thumb|Geeuwende kat
In het dierenrijk komt de gaap vooral bij de groepsdieren, met uitzondering van de giraffe, voorDesmond Morris. Bij katachtigen zien we gapen zowel bij de solitaire als bij de in groepen levende katten. Waar de hond ogenblikkelijk met zijn meester mee gaat gapen is de gedomesticeerde kat niet door voorbeelden aan het gapen te krijgen.

Wanneer een gastheer in het bijzijn van zijn gasten gaapt zullen zij dit als een teken van verveling opvatten. De hypothese dat een gastheer uit vermoeidheid gaapt is niet bevestigd, integendeel, wanneer de gasten verdwijnen verdwijnt ook de gaap van de gastheer. Een dergelijke gaap kan met een beroep op Freud, Sigmund en Anna, als een teken van onderdrukte frustratie en agressie worden opgevat.

Dr. Wolter Seuntjens verkent ook de erotische en seksuele aspecten van de gaap. Hij stelt dat de gaap in het bijzijn van een -potentiële- partner een seksueel signaal van beschikbaarheid zou zijn en staaft deze hypothese met kunsthistorische voorbeelden en volksverhalen. Zo zou een Finse boer zijn vrouw hebben willen doden uit jaloezie alleen omdat zij samen met een andere man had zitten gapen.

Seuntjens beschrijft de geeuw, een handeling waarbij de ledematen betrokken zijn als een zeer intense vorm van gapen en vergelijkt deze ontspannende houding waarin de oksels vrijkomen en de gaper of geeuwer een moment weerloos is als een gebaar van overgave en aankondiging van het passief ondergaan van een seksuele handeling, met name de penetratie.

Een Frans gynæcoloog, Dr. S. Muhlrad heeft in 1952 beschreven hoe ontspannen vrouwelijke patiënten in de stoel van de vrouwenarts als in een reflex hun handen achter hun hoofd vouwen op het moment dat de arts hen nadert voor het vaginaal toucher. Deze onwillekeurige handeling, het aannemen van wat in de chasmologie technisch als "posture X" wordt beschreven, die op een geeuw lijkt wordt door Seuntjens als bewijs gezien van de overgave die in de geeuw besloten ligt.

 Literatuur
 Wolter Seuntjens, "Gaap. De ontdekking van de geeuw", Eindhoven; De Boekenmakers, 2007.
 Wolter Seuntjens, "On Yawning, or The Hidden Sexuality of the Human Yawn. Proefschrift Vrije Universiteit Amsterdam, 2004.
 Desmond Morris, "De naakte aap", Utrecht: Bruna, 1968.
 After-Education: "Anna Freud, Melanie Klein, and Psychoanalytic Histories of Learning" by Deborah Britzman (2003) New York: SUNY.
 Anna Freud, (1963). Psycho-analysis for teachers and parents, trans. B. Low (New York: W.W.
Norton).
 Anna Freud, (1966/1993). The ego and the mechanisms of defense, revised edition (Madison, CT:
International Universities Press, Inc).
 Ashley Montagu, "On Yawning", JAMA, 182(7), 1962: 732.
 M. Corcos P. Clervoy, "Revue du Praticien" 1995; t 45; p 1205-1207"Hystérie : l'iconographie de La Salpêtrière artistes et modèles ".
 Charles Féré (1852 -1907), "Bâillements chez un épileptique" Nouvelle iconographie de La Salpêtrière 1888 (vol 1, nº4, p163-169).
 J.-M. Charcot, "Des maladies du système nerveux". 1890.

 Externe link

 Ashley Montagu samengevat op

Ademhaling
Neurologie
Geneeskunde
Psychologie
Ethologie
Antropologie



thumb|right|Omslag Coëlho - Zakwoordenboek der Geneeskunde - 29e druk
Het Zakwoordenboek der Geneeskunde ook bekend als de Coëlho of het rode boekje, is een naslagwerk voor mensen die door studie of beroepshalve met de medische terminologie te maken hebben. Het bevat ruim 40.000 medische termen. Het wordt hedendaags uitgegeven door Elsevier.
De uitgave werd tussen 1937 en 1946 samengesteld door dokter M.B. Coëlho onder de titel Practisch verklarend zakwoordenboek der geneeskunde. Na het overlijden van Coëlho in 1947 werden de 3e en 4e druk verzorgd door dr. P.H. van Rooijen. Van 1956 tot 1989 werden de 5e tot en met de 23ste druk bewerkt door de arts G. Kloosterhuis. Vanaf de 24e druk is de bewerking in handen van drs. A.A.F. Jochems, medisch bioloog/docent en drs. F.W.M.G. Joosten, arts/docent.

In 2012 verscheen de 30e druk. Ook bestaat er een internetversie van het boek.

Naslagwerk
Geneeskunde



In de geneeskunde spreekt men van compressie als er structuren in het lichaam worden samengedrukt. Dit gebeurt meestal door gezwellen.

Voorbeelden zijn hersentumoren die overige hersendelen comprimeren (wegdrukken) en daardoor uitval van hersenfuncties of epilepsie veroorzaken. Een ander voorbeeld is alvleesklierkanker die de galweg (ductus choledochus) comprimeert (samenknijpt) waardoor deze gaat stuwen (blokkeert) en er geelzucht ontstaat.

Een fysiologische compressie is die van de aderen in de benen. Door de samentrekking van de spieren daar worden de aderen samengedrukt. Doordat deze kleppen bevatten wordt de bloedstroom omhoog richting het hart bevorderd.

 Compressie als medische handeling
De term compressie wordt ook gebruikt voor het strak verbinden van wonden om druk uit te oefenen: compressieverband of kortweg kompres.

Compressie wordt uitwendig bewust toegepast bij de meting van de bloeddruk.

Geneeskunde



Consolidatie is in de geneeskunde een term die wordt gebruikt voor het op elkaar zitten van weefsels, waardoor een hard gedeelte wordt verkregen.

Dit is bijvoorbeeld het geval bij longontsteking, wanneer er consolidatie optreedt na het hoesten, koorts en pijn. Botbreuken kunnen ook consolideren, waarmee een volledige genezing wordt omschreven.

Geneeskunde



Dehydratie of uitdroging is het overmatig verlies van lichaamsvocht.

Dehydratie (of dehydratatie) kan tot stand komen doordat iemand te weinig water tot zich neemt (of te veel vochtafdrijvende stoffen zoals alcohol). Een andere oorzaak zijn ziekten die leiden tot veelvuldig overgeven of diarree zoals cholera. Dehydratatie in de zwangerschap kan ontstaan door extreme misselijkheid en overgeven (hyperemesis gravidarum).

Symptomen van uitdroging kunnen zijn:
heftige dorst
een gevoel van uitputting
prikkelbaarheid van spieren (spiertrekkingen/spierkrampen)
duizeligheid
misselijkheid, soms braken
tachycardie (te snelle hartslag)

Uitdroging is bij hoogbejaarden regelmatig de uiteindelijke doodsoorzaak; niet meer drinken leidt doorgaans binnen een paar dagen tot de dood.

Men onderscheidt:
isotone dehydratie
hypertone dehydratie
hypotone dehydratie

Zie ook
 Hypovolemie
 Milieu intérieur
 Zwangerschapsmisselijkheid

Geneeskunde



Doktershopping is het fenomeen waarbij mensen een groot aantal dokters bezoeken omdat ze ofwel geen diagnose hebben of niet akkoord gaan met de gestelde diagnose.

Deze groep heeft een groot aantal klachten waarbij ongeveer de helft van de patiënten een bijkomende somatische of psychiatrische aandoening heeft. Vaak zijn er ook diverse sociale problemen en geen goede steungroep

Dit is geassocieerd met een somatisatiestoornis en somatisch onverklaarde klachten.

Geneeskunde



Embolisatie is het afsluiten van een bloedvat door toediening van een bepaald middel teneinde de doorbloeding van een bloedvat of meerdere bloedvaten te blokkeren, dan wel een bloedend vat of een arterioveneuze fistel te sluiten.

Embolisatie kan worden toegepast voor uiteenlopende indicaties in een groot aantal organen. De procedure wordt meestal uitgevoerd door een interventieradioloog of -chirurg. Vanwege het vaak onomkeerbare effect van vaatafsluiting en de bijbehorende necrose of weefselschade, is het belangrijk dat de procedure alleen wordt uitgevoerd door artsen die ervaren zijn op dit gebied. Dit geldt met name voor embolisatie van structuren in het brein (neuro-interventieradiologie).

Radio-embolisatie en chemo-embolisatie zijn vormen van embolisatie die worden gebruikt voor de behandeling van tumoren.

Geneeskunde



In de evolutionaire geneeskunde (in het Engels ook wel Darwinian medicine genoemd) worden de medische aspecten van menselijke pathogenen vanuit het oogpunt van de evolutietheorie verklaard.

Volgens de evolutietheorie zijn alle soorten, via natuurlijke selectie, het resultaat van een proces genaamd evolutie. Dit proces vindt plaats wanneer een genetische variatie en relevante milieu-invloeden het voortplantingssucces van een populatie beïnvloeden. Een mutatie, met negatieve effecten ten opzichte van reproductiviteit zal bijvoorbeeld in frequentie dalen ten opzichte van een alternatief allel met positieve effecten.

Het is geopperd dat evolutie door natuurlijke selectie door adaptaties het ons bekende functionele ontwerp van levende wezens heeft opgeleverd, en dat daarom ziekte en infectie verklaard kunnen worden via een kosten/voordeel analyse van fysiologische functionaliteit. Een betere kennis van het evolutionaire ontwerp helpt medische onderzoekers met het verklaren van verschillende fenomenen: infecties, verwonding, vergiftiging, genetische ziektes, ouder worden, allergieën, problemen gedurende de geboorte, kanker en geestesziekten.

Een bekend voorbeeld van een gebruik van evolutionaire medische kennis is de studie naar de evolutionaire wapenwedloop tussen ziekteverwekkers en de antistoffen van het menselijk lichaam. Andere voorbeelden betreffen menselijke populaties die bepaalde symptomen vertonen die hun overlevingskansen verhogen. Sikkelcelanemie beschermt tegen malaria en hemochromatose beschermt tegen de builenpest.

Enkele bekende onderzoekers die actief zijn in dit veld zijn Rainer H. Straub, Paul W. Ewald, Sharon Moalem, Randolph M. Nesse, James McKenna en George C. Williams.

Zie ook
 Evolutiebiologie

 Referenties













 Externe links
 "Evolution and Medicine" website
 https://web.archive.org/web/20060222165441/http://www.people.virginia.edu/~rjh9u/darwmed.html

Geneeskunde
Evolutiebiologie



Fysische geneeskunde en revalidatie (FGR) is de geneeskundige discipline, waarbij - in tegenstelling tot de (specialismen van de) 'curatieve' geneeskunde - de focus niet hoofdzakelijk ligt op de diagnose en behandeling van de aandoening, maar ook -en vooral- op de diagnose en de behandeling van de gevolgen ervan, de functionele en de sociale beperkingen.

De fysische geneeskunde spitst zich voornamelijk toe op de problemen van de spieren en pezen. De fysische geneeskunde heeft veel raakvlakken met het Nederlandse revalidatiegeneeskunde en sportgeneeskunde, maar er zijn ook wel verschillen. Zo is neurofysiologische diagnostiek zoals elektromyografie in Nederland onderdeel van de neurologie.

 Oorsprong

De oorsprong van de discipline gaat terug naar het einde van de 19de eeuw toen zich binnen de geneeskunde een nieuwe 'truncus' ontwikkelde, namelijk dat deel van het medisch handelen dat fysische agentia aanwendde voor de diagnose en de behandeling van tal van aandoeningen. In deze tak van de geneeskunde maakte men onder meer gebruik van elektrische stroom (elektrotherapie; elektrodiagnose), radioactieve straling (radiotherapie; radiodiagnose), ultrageluid (ultrasonotherapie, later ook echografie), licht (actinotherapie, later ook laser), water in zijn verschillende aggregatietoestanden+/- geneeskrachtige stoffen (hydrotherapie, balneotherapie) en beweging (kinesitherapie, bewegingstherapie). Naarmate de toepassingen zich ervan uitbreidden, heeft deze 'oerstam' zich opgedeeld in afzonderlijke disciplines, met naast radiologie en radiotherapie de 'fysische geneeskunde' (ook wel 'fysiotherapie' genoemd), waarbij verschillende fysische agentia aangewend werde in de behandeling van musculoskeletale en neurologische aandoeningen. Het doel van de behandeling is hierbij niet zozeer het genezen van de ziekte, maar wel het optimaliseren van het functioneel herstel en de sociale integratie, met andere woorden: de 'revalidatie' van de patiënt.

In de VS ijverden in 1936 onder impuls van Frank H. Krusen enkele geiljkgezinde collega's voor de erkenning van een nieuwe medische discipline: 'physical medicine and rehabilitation' voor de erkennign van een nieuwe medische discipline: 'physical medicine and rehabilitation'. In 1955 ontstond op het Europese continent, de 'Nederlands Vereniging voor Revalidatie en Fysische geneeskunde', waarbij zich een nieuw specialisme van 'revalidatieartsen' ontwikkelde. In 1965 besliste men om ook 'para'-medici op te leiden, diede therapieeën zouden uitvoeren, waardoor de revaldiatiearts zich kon focussen op de medische aspecten den de coördinatie van het revalidatieproces.

De oude 'roepnaam' van de beoefenaar van fysische geneeskunde en revalidatie, 'de fysiotherapeut' of afgekort 'de fysio' schept soms misverstanden, aangezien deze term ('phsyiotherapist' in het Engels of 'fysiotherapeut in het Nederlands') de internationale benaming is voor de zorgverlener die men in Vlaanderen 'kinesitherapeut' noemt.

 Taken van een fysisch geneeskundige
Een fysisch geneeskundige legt zich toe op:
 Diagnostiek en behandeling van acute, subacute en chronische pijnproblemen van het bewegingsstelsel, zowel zogenaamde 'mechanische' (d.i. van structurele aard) als 'inflammatoire' (d.i. ontstekingsgebonden) problemen
 Revalidatie bij gedeeltelijke tot volledige verlammingen (na CVA, schedeltrauma enz.)
 Revalidatie bij aangeboren of verworven aandoeningen (bijvoorbeeld amputatie)

Patiënten die verwezen worden naar een specialist fysische geneeskunde en revalidatie weten in het begin vaak niet wat ze van dit type arts mogen verwachten. Bij een eerste contact stellen ze al gauw vast dat ze er een eerder holistische benadering ondervinden met een uitgebreid klinisch onderzoek, zoals bij hun huisarts. Deze arts heeft meer oog voor de gehele persoon, met zijn fysieke én psychosociale karakteristieken, zijn dagelijks functioneren en de omgevingsomstandigheden.

 Onderzoeken
Een fysisch geneeskundige kan verscheidene onderzoeken uitvoeren om zijn diagnose te stellen of te bevestigen. Dit zijn onder meer neurofysiologische technieken zoals een  EMG. Ook echografie van het bewegingsstelsel kan tot zijn takenpakket behoren. Een uitgebreide ganganalyse kan ook door de fysisch geneeskundige worden gedaan.

 Behandelingen
De behandelingen kunnen onder andere zijn: inspuitingen in een gewricht,  botox-behandelingen (maar dan niet zoals bij esthetische botox-injecties) of  extracorporal shockwave therapy.

Revalidatie is het gecoördineerde en gecombineerde gebruik van maatregelen op medisch, sociaal, arbeidstechnisch en onderwijskundig terrein die de gehandicapte op de voor hem optimale plaats in de samenleving moeten brengen.
Revalidatiegeneeskunde vormt een onderdeel van het globale revalidatiegebeuren en betreft het medisch handelen dat zich tot doel stelt om de gevolgen van de ziekte tot een mimimum te beperken.

Referenties
https://web.archive.org/web/20160312092805/http://azstdimpna.be/main.asp?lan=1&typ=47

Geneeskunde



Geneeskunde is de studie die opleidt tot arts. De artsenstudie duurt in Nederland en Vlaanderen zes jaar. De eerste jaren zijn, afhankelijk van de universiteit, over het algemeen theoretisch georiënteerd.

Universiteiten
Men kan geneeskunde studeren aan de volgende universiteiten in Nederland en Vlaanderen:
Universiteit van Amsterdam
Vrije Universiteit Amsterdam
Universiteit Antwerpen
Vrije Universiteit Brussel
Universiteit Gent
Rijksuniversiteit Groningen
Universiteit Hasselt (alleen bachelor)
Universiteit Leiden
Katholieke Universiteit Leuven
Universiteit Maastricht
Radboud Universiteit Nijmegen
Erasmus Universiteit Rotterdam
Universiteit Utrecht

Nederland
De opleiding tot arts is onderverdeeld in de bachelor en de master. De bachelor duurt drie jaar en in deze jaren leren de studenten met name de theoretische achtergronden. Daarna volgt de master van drie jaar welke bestaat uit het volgen van verschillende stages (coassistentschappen) in allerlei specialismen als coassistent. Uiteindelijk sluit de student de opleiding af met het afleggen van het artsexamen. Na succesvolle afronding verkrijgt hij zijn artsenbul en wordt hij of zij geregistreerd in het BIG-register en is men basisarts. Daarmee kan men echter nog weinig beginnen, er volgt daarna nog een specialisatie, bijvoorbeeld als huisarts, internist, longarts, oogarts etc. Pas na die specialisatie is men daadwerkelijk geneeskundig voldoende geschoold om volledig zelfstandig patiënten te behandelen. De studie duurt in totaal ongeveer twaalf jaar.

Op sommige universiteiten is het curriculum gewijzigd waardoor studenten al in hun 4e en 3e jaar in de kliniek stages volgen. Dit is bijvoorbeeld het geval op respectievelijk de Rijksuniversiteit Groningen en de Universiteit van Utrecht

In Nederland kan men zich niet zomaar inschrijven voor de opleiding Geneeskunde, omdat er minder opleidingsplaatsen dan aanmelders zijn. De overheid hanteerde daarom een numerus fixus (instroombeperking) geregeld via de Dienst Uitvoering Onderwijs (voorheen de Informatie Beheer Groep). De meeste plaatsen werden zodoende tot 2012 toegewezen door gewogen loting. Na dat jaar worden de studieplekken door de universiteit toegewezen aan de hand van een decentrale selectieprocedure. Groningen en Leiden kennen een mogelijkheid voor zij-instromers om geneeskunde te studeren.

Vlaanderen
In Vlaanderen maken de studenten geneeskunde na het 6e jaar een keuze:
huisartsengeneeskunde
sociale geneeskunde (verzekeringsgeneeskunde, schoolgeneeskunde, ... )
wetenschappelijk onderzoek
prespecialisatie (kindergeneeskunde, psychiatrie, orthopedie, oogarts, ... ).

In Vlaanderen staat de studie open voor al wie een diploma secundair onderwijs (of gelijkwaardig) bezit, én slaagt in een toelatingsproef. Deze proef is opgedeeld in drie delen: KIW, VAARDIG en CLEAR. KIW staat voor Kennis In Wetenschappen, hier wordt de wetenschappelijke kennis getest. Hiervoor wordt verwacht dat de kennis van wiskunde, biologie, fysica en chemie van het derde tot en met het zesde jaar secundair gekend is.
Het onderdeel VAARDIG staat voor Verbinden, AnAlyseren, ReDeneren, InteGreren. Dit onderdeel bestaat uit twee delen. In het eerste deel krijgt men drie teksten en allerlei grafieken waarbij er 15 vragen moeten worden beantwoord. Het tweede deel bestaat uit 10 vragen waarbij de tekst niet meer gebruikt mag worden.
CLEAR staat voor Conflicthantering, Luistervaardigheid, Empathie, Aandacht, Reflectie en Respect. Hierbij test men hoe de sociale vaardigheden van de toekomstige studenten zijn, of ze voldoende empathie kunnen opleggen.

Deze toelatingsproef vindt plaats begin juli. Alleen diegenen die bij de zoveel beste zitten worden toegelaten om aan de studie te beginnen. Ook is er de voorwaarde dat geslaagden van het toelatingsexamen ten laatste op 30 september hun diploma secundair onderwijs moeten hebben, anders verloopt het toegangsticket om aan de studie te beginnen. Eens het ticket samen met diploma behaald, mag de toekomstige student kiezen wanneer deze aan de studie begint.

Externe links
 KNMG Studentenplatform: Belangenbehartiger van geneeskundestudenten
 Website over decentrale selectie voor de geneeskundestudie in Nederland
 Overheidsinformatie over het toelatingsexamen voor artsen in Vlaanderen

Geneeskunde
Studeren



thumb|Pillenbakje voor dagelijks gebruik, met vakindeling voor morgen, middag, avond en nacht
thumb|Tilidine, een pijnstiller

Een geneesmiddel, ook medicijn en medicament, is een chemische stof of complex van chemische stoffen met een beoogd farmacologisch, immunologisch of metabolisch effect op het (dierlijk of menselijk) lichaam.In de Europese richtlijn (2001/83/EG) wordt de volgende definitie gegeven:  "Geneesmiddel: elke enkelvoudige of samengestelde substantie, aangediend als hebbende therapeutische of profylactische eigenschappen met betrekking tot ziekten bij de mens of elke enkelvoudige of samengestelde substantie die bij de mens kan worden gebruikt of aan de mens kan worden toegediend om hetzij fysiologische functies te herstellen, te verbeteren of te wijzigen door een farmacologisch, immunologisch of metabolisch effect te bewerkstelligen, hetzij om een medische diagnose te stellen”  Dit is nieuwe definitie ingevoerd door de Europese richtlijn 2004/27/EG van 31 maart 2004. De definitie in de Nederlandse "geneesmiddelenwet" is deels overgenomen uit deze richtlijn. In de Geneesmiddelenwet wordt de volgende definitie gegeven van een geneesmiddel:  "Geneesmiddel: een substantie of een samenstel van substanties die bestemd is om te worden toegediend of aangewend voor dan wel op enigerlei wijze wordt gepresenteerd als zijnde geschikt voor: 1°. het genezen of voorkomen van een ziekte, gebrek, wond of pijn bij de mens, 2°. het stellen van een geneeskundige diagnose bij de mens, of 3°. het herstellen, verbeteren of anderszins wijzigen van fysiologische functies bij de mens door een farmacologisch, immunologisch of metabolisch effect te bewerkstelligen;".
De wetenschap van de geneesmiddelen heet farmacie. De wetenschap naar de effecten van geneesmiddelen in het menselijk lichaam (humane) farmacologie. Het voorschrijven van geneesmiddelen wordt ook wel farmacotherapie of geneesmiddelentherapie genoemd. Veel geneesmiddelen hebben een plantaardige, dierlijke of andere biologische oorsprong zoals respectievelijk de alkaloïden, bepaalde insulines of penicillinen, maar de meesten worden tegenwoordig synthetisch gemaakt. Vaak worden om praktische redenen grondstoffen van plantaardige of dierlijke oorsprong als uitgangsstof voor de synthese van geneesmiddelen gebruikt.

Volgens de definitie in de Nederlandse geneesmiddelenwet hoeft een geneesmiddel dus niet altijd te genezen, en omvat het bijvoorbeeld ook diagnosemiddelen en middelen die preventief (profylactisch) worden ingezet. Zo vallen de volgende middelen onder de definitie van geneesmiddel:
 middelen met een therapeutische (genezende) werking - bijvoorbeeld een antibioticum,
 middelen met een profylactische (preventieve) werking - bijvoorbeeld een antimalariamiddel.
 middelen die dienen om een diagnose te stellen - bijvoorbeeld oogdruppels die door de oogarts tijdens spreekuur wordt gebruikt,
 middelen die dienen om fysiologische functies bij de mens te herstellen, verbeteren of wijzigen - bijvoorbeeld een middel dat bij suikerziekte wordt gebruikt, bij een te hoog cholesterol of tegen te hoge bloeddruk.

In de praktijk zijn er, in vergelijking tot de totale hoeveelheid beschikbare middelen, slechts een zeer beperkt aantal die een genezende werking hebben en verreweg het overgrote deel van de medicijnen hebben geen genezende werking, maar worden gebruikt om fysiologische functies te beïnvloeden.

 Indelingen
Geneesmiddelen kunnen op veel manieren worden ingedeeld: gangbare methoden zijn bijvoorbeeld
 naar therapeutisch doel, bijvoorbeeld preventieve middelen;
 naar therapeutisch effect, bijvoorbeeld bloeddrukverlagende middelen;
 naar orgaansystemen van het menselijk lichaam;
 naar chemische structuur, bijvoorbeeld benzodiazepinen;
 naar werkingsstrategie, bijvoorbeeld substitutie;
 naar werkingswijze of werkingsmechanisme, bijvoorbeeld alkylerende agentia;
 naar oorsprong, bijvoorbeeld digitalisglycosiden;
 naar verstrekkingsregels, bijvoorbeeld Opiumwet-middelen;
 naar toedieningsweg, bijvoorbeeld zetpillen;
 naar verstrekkingsvorm, bijvoorbeeld capsules of tabletten;
 naar werkingsduur, bijvoorbeeld langwerkende slaapmiddelen;
 naar de manier waarop ze uit het lichaam worden verwijderd, bijvoorbeeld middelen met renale klaring.

Een indeling die internationaal zeer veel wordt gebruikt is de ATC/DDD-classificatie. ATC staat voor Anatomisch Therapeutisch Chemisch. Deze classificatie wordt door de Wereldgezondheidsorganisatie in Noorwegen toegekend. Een ATC-code voor een geneesmiddel bestaat uit 7 letters/cijfers, onderverdeeld in 5 niveaus.
Het geneesmiddel Metformine (een middel bij diabetes) wordt bijvoorbeeld als volgt ingedeeld:
 A - maag-darmkanaal en metabolisme (niveau 1: anatomische hoofdgroep)
 A10 - geneesmiddelen gebruikt bij diabetes (niveau 2: therapeutische subgroep)
 A10B - orale bloedglucoseverlagende geneesmiddelen (niveau 3: farmacologische subgroep)
 A10BA - biguaniden (niveau 4: chemische subgroep)
 A10BA02 - metformine (niveau 5: chemische stofnaam)

 Indeling naar therapeutisch doel
 Causale therapie: bestrijden van de oorzaak van een ziekte.
 Symptomatische therapie: bestrijden van de gevolgen van een ziekte.
 Palliatieve therapie: verlichten van pijn (genezen is geen doel, vaak bij terminale patiënten)
 Preventieve therapie: voorkomen van een ziekte.
 Diagnostische toediening: het toedienen van een stof met als doel uit te vinden aan welke aandoening de patiënt lijdt of welke de oorzaak van de aandoening is.
De grens tussen deze indelingen is om allerlei redenen niet zo heel scherp:
 Zo is wat vandaag de oorzaak van een bepaalde ziekte lijkt, misschien morgen slechts een gevolg en ligt de oorzaak dieper. Zo dacht men vroeger dat een combinatie van stress en maagzuur de oorzaak van maagzweren was. Het maagzuur neutraliseren of de productie ervan onderdrukken was dan een causale therapie. Nu weet men dat de hoofdoorzaak van maagzweren een bacterie is (Helicobacter pylori) en is een antibacteriële therapie de meest causale therapie geworden.
 Het gevolg van een ziekte is tegelijkertijd vaak de oorzaak van een volgende ziekte. Is het bestrijden van het gevolg dan een symptomatische of een preventieve therapie?

 Indeling naar therapeutische effect
Dit overlapt sterk met de indeling volgens orgaansysteem.

 Indeling naar werkingsstrategie
De indeling naar werkingsstrategie is gebaseerd op de manier waarop het geneesmiddel inwerkt op het ziekteproces. Zeer eenvoudig gesteld kan men zeggen dat een ziekte ontstaat doordat schadelijke factoren (zoals giftige stoffen, zuurstoftekort of ziekteverwekkers) schade toebrengen aan ons lichaam. Meestal is die schade op het niveau van de cel. Die schade kan twee gevolgen hebben. Ofwel wordt de cel zodanig beschadigd of gedood dat de cel haar normale functie(s) niet meer kan uitvoeren. Dit is dus functieverlies en is de meest voorkomend gevolg van schade. Een tweede mogelijk gevolg, die veel minder voorkomt, is dat cel een nieuwe schadelijke functie ontwikkelt. Dit is bijvoorbeeld het geval bij kankercellen: ze vertonen nieuwe schadelijke functies waaronder ongeremde celdeling.

De indeling in werkingsstrategie bestaat op het hoogste niveau dan ook in twee takken: enerzijds het verminderen van de schadelijke factoren of de nieuwe schadelijke functies, anderzijds het vervangen van de verloren functies ook wel substitutietherapie genoemd. Zo behoren antibiotica tot de eerste groep: ze verminderen de schadelijke factor, namelijk het aantal bacteriën. Insuline behoort tot de tweede groep: insuline vervangt de verloren gegane insulineproductie door de pancreascellen.

De werkingsstrategie van het verminderen van de schadelijke factoren kan nog verder opgedeeld worden in elimineren of bijsturen.
 Elimineren Bij elimineren is het de bedoeling de schadelijke factoren te verminderen door ze te doden of door ze rechtstreeks te neutraliseren. Voorbeelden zijn antibiotica (doden bacteriën), antivirale middelen (doden virussen), antimycotica (doden schimmels), antiparasitaire middelen (doden parasieten zoals malaria), antitumorale middelen (doden kankercellen). Een voorbeeld van rechtstreeks neutraliseren is het neutraliseren van maagzuur met basische stoffen (antacida).
 Bijsturen Bij bijsturen is het de bedoeling de productie van schadelijke factoren door de cel te verminderen door de cel bij te sturen. Het overgrote deel van alle geneesmiddelen werkt volgens deze strategie. Het bijsturen bestaat heel vaak uit het remmen of blokkeren van een celfunctie. Zo gaan bijvoorbeeld maagzuursecretie-inhibitoren de productie van maagzuur door de maagcellen remmen.
In het algemeen gebeurt het remmen meestal door het blokkeren van receptoren op de buitenkant van de cel of door het blokkeren van enzymen in de cel. Zie verder bij werkingsmechanismen.

 Indeling naar werkingsmechanisme
Er zijn geneesmiddelen waarvan de werking op puur fysische effecten berust, bijvoorbeeld osmotische aantrekking van water bij sommige laxeermiddelen of op puur scheikundige reacties, bijvoorbeeld het neutraliseren van maagzuur met alkalische stoffen.

Meestal berust de werking echter op een biochemische interactie tussen het geneesmiddel en signaalstoffen, zoals hormonen of neurotransmitters, of in de cel. De meeste geneesmiddelen zijn agonisten of antagonisten voor fysiologisch belangrijke signaalstoffen, en werken door zich te binden aan zogenaamde receptoren. Receptoren zijn eiwitten die zich vaak op de buitenkant van de cel bevinden en tot doel hebben om signaalstoffen van buiten de cel te binden. Wanneer een geneesmiddel nu de receptor blokkeert zal de cel niet meer reageren op het stimulerend signaal. Op die manier kan de activiteit van cellen beïnvloed worden en daardoor het fysiologisch gedrag van het orgaan of de weefsels waartoe de cellen behoren. Sommige geneesmiddelen activeren een receptor in plaats van deze te blokkeren. In geval van activeren spreekt men van agonisten. In geval van blokkeren spreekt men van antagonisten.
Naast receptoren zijn enzymen een andere belangrijk aangrijpingsplaats van geneesmiddelen. Het geneesmiddel zal dan het enzym remmen of blokkeren zodat dit enzym zijn normale werking niet meer kan uitvoeren.

Van een heel andere orde ten slotte is het placebo-effect. Een placebo is een niet-actieve stof die toch na toediening de klachten van de patiënt laat verminderen. Een deel van het waargenomen effect van ieder geneesmiddel is toe te schrijven aan dit placebo-effect en vaak ook een deel van de bijwerkingen. Het placebo-effect zou werken doordat de patiënt wil beantwoorden aan een verwachtingspatroon. Als de patiënt bijvoorbeeld van een drankje verwacht dat hij er hoofdpijn van zal krijgen, verhoogt dit de kans dat hij inderdaad hoofdpijn zal krijgen. Hetzelfde drankje kan echter de hoofdpijn verminderen bij iemand die verwacht dat het drankje een pijnstillend effect heeft.
Het placebo-effect wordt dus naar alle waarschijnlijkheid opgewekt door de hersenen, maar de lichamelijke effecten ervan (bijvoorbeeld bloeddrukdaling) zijn wel degelijk meetbaar en kunnen dan ook nuttig (of schadelijk) zijn.

 Indeling naar orgaansysteem
 het centraal zenuwstelsel, bijvoorbeeld neurodepressiva, antipsychotica, neurostimulantia en psychoanaleptica, ook wel bekend onder de verzamelnaam psychofarmaca,
 hart en bloedvaten (tractus circulatorius),
 het bloed,
 het maag-darmstelsel (tractus digestivus),
 het ademhalingsstelsel (tractus respiratorius),
 de nieren en urinewegen (tractus uropoeticus),
 het genitaal stelsel (tractus genitalis),
 het spierstelsel,
 de huid (dermatologica),
 mond / keel / neus/oor (otologica),
 de ogen (ophtalmologica),
 de immuniteit (vaccins)
 het hormonaal systeem, (hormonen),
 de stofwisseling,
 infecties (antimicrobiële farmaca),
 vitaminen, mineralen en tonica,
 pijnstillers, antipyretische middelen en geneesmiddelen tegen ontstekingen,
 narcotische analgetica,
 anesthesie,
 antitumorale geneesmiddelen: chemotherapie en andere,
 diagnostica,
 tegengiffen (antidota),
 aanvullende middelen (suppletiepreparaten, infusievloeistoffen, plasmavervangingsmiddelen, en andere).

 Indeling naar toedieningsvorm
Geneesmiddelen kunnen op allerlei wijzen worden toegediend:
 oraal (via mond en slokdarm) - tablet, dragee, capsule, drank, poeder
 intraveneus (door middel van injectie in een ader)
 intramusculair (injectie in een spier)
 subcutaan (onderhuidse injectie)
 rectaal, via de anus door middel van een zetpil of klysma
 oromucosaal, via het slijmvlies in de mond
 op de slijmvliezen
 verstuiving - mondspray, neusspray
 spoeling - gorgeldrank (gargarisma), mondspoeling (collutio), oogwater (collyrium)
 indruppeling - oogdruppels (oculoguttae), neusdruppels (guttae nasales) en oordruppels
 via de longen (middelen voor inhalatie)
 op de huid of dermaal, door middel van zalf, crème, lotion, pasta of gel
 door de huid of transdermaal, door middel van pleister (fentanyl, nicotine, oestrogeen) en (het diergeneeskundig) overgietpreparaat (pour-on) (ivermectine)

 Werking: 3 fasen
Het farmacologisch effect van een farmacon treedt bij orale toediening in het algemeen bijvoorbeeld niet bij laxeermiddelenpas op als er drie fasen zijn doorlopen, te weten:

 Farmaceutische fase: de toedieningsvorm (tablet, dragee, capsule) valt uiteen en het farmacon komt vrij en lost op.
 Farmacokinetische fase: opname (meestal door diffusie), verdeling (of distributie) over het lichaam, en eliminatie door metabolisme (biotransformatie of afbraak) en excretie (uitscheiding).
 Farmacodynamische fase: farmacon-receptor interactie in het doelweefsel.

Als na toediening van het medicijn al het aanwezige farmacon in opgeloste vorm komt, dan is de farmaceutische beschikbaarheid 100%.
Als al het opgeloste farmacon ook daadwerkelijk via de opnameprocessen en leverpassage in de algehele lichaamscirculatie terechtkomt, dan is de biologische beschikbaarheid 100%.

 Werkingsmechanismen
Een farmacon kan op verschillende manieren werken:
 Non-specifieke werking: de stof werkt door fysicochemische eigenschappen, voorbeeld hiervan zijn de inhalatieanesthetica
 Als nep-substraat of blokker van:
 Transportsystemen of
 Enzymen
 Door interactie met receptoren: Dit is de meest gangbare manier waarop een farmacon zijn werk doet. Farmaca die receptoren activeren en zo een fysiologische respons genereren heten agonisten. Stoffen die wel binden aan een receptor maar hem niet activeren zijn antagonisten.
 Als placebo. De patiënt denkt dat hij wordt behandeld en voelt zich daardoor al beter, hoewel in het genomen middel geen werkzame stof is.

 Opname en eliminatie
 Eliminatiewijzen
De meeste middelen worden door de lever of door de nier gemetaboliseerd en via urine, fecaliën, zweet, uitgeademde lucht, enz. uit het lichaam verwijderd, 'geklaard'.
Dit verschijnsel van de "de weg van het geneesmiddel door het lichaam" heet farmacokinetiek en is heel belangrijk bij de werking én de ontwikkeling van nieuwe geneesmiddelen, dus als onderdeel van de farmacologie.

 Distributievolume
Het distributievolume of verdelingsvolume is een maat uit de farmacokinetiek voor de verdeling van een geneesmiddel na inname. Sommige stoffen hebben de eigenschap dat ze vooral in het bloed verblijven, andere diffunderen sterk naar het vetweefsel, andere verdelen zich over het totale lichaamswater, en weer andere worden sterk aan (plasma)eiwitten gebonden. Direct na (intraveneuze) toediening van een farmacon kan de concentratie in het bloed worden bepaald. Uit deze concentratie en de toegediende dosis kan eenvoudig het (schijnbaar of fictief) verdelingsvolume worden berekend.

Bij een gezonde volwassene is het bloedvolume ongeveer 5 tot 6 liter. Het berekende verdelingsvolume kan vele malen groter zijn, wel tot honderden liters: vandaar fictief of schijnbaar verdelingsvolume. Oorzaak van deze discrepantie is dat het farmacon niet in de bloedbaan blijft zitten, maar zich aan eiwitten bindt, zich in het vetweefsel stapelt of zich op andere manieren aan de bloedbaan onttrekt. Het berekende volume heeft dus geen relatie met de realiteit, maar is een belangrijke parameter in het voorspellen van het farmacokinetische gedrag van het farmacon.
Dat deel van het lichaam waarin de concentratie van het farmacon gemeten wordt (meestal het bloed of het plasma) behoort tot het zogenaamde centrale compartiment. Als de afname van de plasmaconcentratie in de tijd verder vervolgd wordt, is het via mathematische modellen vaak mogelijk om meerdere perifere compartimenten te benoemen. Deze compartimenten zijn geheel fictief van aard en hebben geen enkele relatie met anatomische of fysiologische substraten.

 Kinetiek van de klaring
De snelheid waarmee een middel uit het lichaam verdwijnt (klaring) kan volgens verschillende mechanismen verlopen. De volgende twee processen komen het meest voor:
 Nulde orde proces: de eliminatie van het farmacon verloopt met een constante snelheid. Dat wil zeggen dat er per tijdseenheid (bijvoorbeeld per minuut) een constante hoeveelheid geëlimineerd wordt. Deze hoeveelheid is onafhankelijk van de concentratie in het bloed. Een voorbeeld van een stof die zo geklaard wordt is alcohol.
 Eerste orde proces: per tijdseenheid wordt er een constante fractie (bijvoorbeeld x%) van de hoeveelheid van een in het lichaam aanwezige stof geëlimineerd. De grootte van deze fractie is onafhankelijk van de concentratie. Een en ander houdt dus in dat er per tijdseenheid een afnemende hoeveelheid van het middel uit het lichaam verdwijnt (en dus geen constante hoeveelheid zoals bij nulde orde processen). Vrijwel alle farmaca worden via eerste orde processen geklaard.
Ook de opname van farmaca uit bijvoorbeeld de darm naar het bloed, verlopen vrijwel altijd via eerste orde processen.

Een en ander hangt verder samen met de snelheid van uiteenvallen van de toedieningsvorm en de afgifte van de stof uit deze toedieningsvorm. Verder kunnen er geslachts- en raciale verschillen bestaan in de eliminatie van een geneesmiddel, naast individuele verschillen tussen patiënten. De aanwezigheid of het eerder gebruik van een ander middel kan de klaring van een middel beïnvloeden, evenals problemen met de functie van het klarende orgaan. Het gebruik van een geneesmiddel kan tot de aanmaak leiden van meer enzymen, veelal in de lever, waardoor dat middel wordt afgebroken of ontgift. Dit verschijnsel heet enzyminductie.

Het aantal compartimenten (zie boven) speelt ook een rol: klaring vindt meestal plaats vanuit 1 compartiment, waarna er uit andere compartimenten met een bepaalde snelheid weer middel naar dat klarende compartiment toe diffundeert. Er bestaan een groot aantal wiskundige modellen die de klaring van een gegeven middel, waarvan de eigenschappen goed bekend zijn, binnen dezelfde patiënt meestal wel goed kunnen voorspellen. Verschillen ontstaan vooral door individuele verschillen tussen patiënten en door interacties met andere middelen.

 Productie
 Hulpstoffen
Bij het maken van een preparaat dat uiteindelijk door de patiënt wordt gebruikt, komt nog veel meer kijken. Naast het farmacon zijn er meestal hulpstoffen nodig, bijvoorbeeld vulstoffen (om meer volume te geven), kleurstoffen en smaakstoffen, bindmiddelen (stoffen om het poedermengsel tot een tablet te kunnen persen), glijmiddelen (gladmakende stoffen om de tabletten uit de vorm te kunnen lossen en om de tabletten makkelijk in de verpakking te kunnen laten glijden), granuleermiddelen (stoffen die invloed hebben op de snelheid waarmee een tablet in de maag uiteenvalt), coating (laagje dat ervoor zorgt dat een pil pas in de darm uiteenvalt en niet in de maag (maagbeschermend of voor colon-targetting), etc.

 Verpakkingsmethoden
Naast het 'potje tabletten' is er een toenemende tendens tabletten en andere preparaten in blisters te verpakken. Dit is veel hygiënischer en heeft het voordeel dat de patiënt een pilletje kan afknippen en meenemen. Ook omdat een losse tablet in een blister makkelijk te identificeren is en bijvoorbeeld ook kan worden voorzien van een datum of tijdstip van inname. Veel ouderen gebruiken doosjes waar een weekvoorraad medicijnen in zit, door een thuisverpleegkundige of familielid gevuld met ieder vakje gelabeld naar datum en uur van inname.

 Synthetisch en natuurlijk
Dit is een beetje een schijntegenstelling: een stof met een geneeskrachtige werking kan in de natuur worden gevonden (bijvoorbeeld in een plant, vingerhoedskruid) en daaruit worden geïsoleerd, of langs synthetische weg worden vervaardigd. De moleculen zijn identiek en de werking ook. Synthetisch gemaakte vitamine C is op geen enkele manier slechter of anders dan natuurlijke. Wat wel een rol kan spelen is dat vele complexe natuurlijke stoffen in slechts 1 van twee of meer stereo-isomere vormen voorkomen, terwijl bij een synthese ook de andere vormen ontstaan die vaak niet werkzaam zijn of een ander effect hebben. Daarnaast bestaan er veel middelen die niet als zodanig in de natuur voorkomen en altijd moeten worden gesynthetiseerd. Er zijn wel grote vorderingen gemaakt in de selectieve synthese van bepaalde stereo-isomeren van sommige middelen. Er kunnen bij synthese soms wel andere stoffen ontstaan die als verontreinigingen aanwezig blijven en die anders zijn dan de verontreinigingen bij extractie uit natuurlijke bronnen. Een bepaald niveau van verontreiniging is principieel onvermijdbaar; als je maar nauwkeurig genoeg meet zitten er in ieder preparaat verontreinigingen, meetbaar in procenten, promilles, delen per miljoen of nog geringere concentraties.

 Registratie van en toezicht op geneesmiddelen
Het College ter Beoordeling van Geneesmiddelen CBG beoordeelt en bewaakt in Nederland de werkzaamheid, risico's en kwaliteit van geneesmiddelen voor mens en dier. Het CBG beoordeelt ook de veiligheid van nieuwe voedingsmiddelen voor de mens. Het CBG is verantwoordelijk voor de toelating en bewaking van werkzame geneesmiddelen op de markt. Dit komt tot uitdrukking in de volgende kernactiviteiten van het CBG voor wat betreft geneesmiddelen voor menselijk gebruik:
- Beoordeling van geneesmiddelen
- Hoogwaardige en snelle beoordeling van aanvraagdossiers
- Wetenschappelijk advies: Hoogwaardige interactie in de vorm van advies met de (innovatieve) industrie om innovatie en productontwikkeling te ondersteunen
- Geneesmiddelenbewaking
- Hoogwaardige bewaking van de werkzaamheid en veiligheid van geneesmiddelen die in de markt aanwezig zijn

Het toelaten van nieuwe unieke geneesmiddelen is al jaren de taak van het Europees Geneesmiddelenbureau.

De Inspectie Gezondheidszorg en Jeugd (IGJ) is in Nederland verantwoordelijk toezicht voor veilige, effectieve en patiëntgerichte zorg.

  Risico's van geneesmiddelen

Door diverse oorzaken kunnen er problemen optreden als gevolg van het gebruik van geneesmiddelen. Het aantal doden als gevolg van medicatiefouten is sterk toegenomen.Phillips DP, Christenfeld N, Glynn LM. Increase in US medication-error deaths between 1983 and 1993. (1998) Lancet 351:643-644. . Volgens de onderzoekers is tussen 1983 en 1993 het aantal doden door medicatiefouten verdubbeld.

 Geneesmiddelbewaking
Een belangrijke functie van de apotheek is tegenwoordig ook medicatiebewaking.
 Het is belangrijk dat de apotheek een goed overzicht heeft van alle middelen die door een bepaalde patiënt worden gebruikt omdat dan problemen die kunnen optreden bij het gelijktijdig innemen van verschillende middelen kunnen worden gesignaleerd.
 Ook is het voor de apotheek belangrijk om enig inzicht te hebben in sommige onderliggende aandoeningen (b.v maagzweren) die van grote invloed kunnen zijn op de te kiezen medicatie in sommige gevallen.
 Ten slotte is het belangrijk dat bekende overgevoeligheden van de patiënt ook bij de apotheek bekend zijn. De extramurale Nederlandse apotheken gebruiken hiervoor al dertig jaar speciaal ontwikkelde computersystemen die vaak een zekere koppeling hebben met de computersystemen van huisartsen. De ziekenhuisapotheken zijn de laatste jaren met een inhaalslag bezig.

 Werkingen en bijwerkingen
Naast de gewenste effecten hebben vrijwel alle werkzame geneesmiddelen ook bijwerkingen, effecten waarvoor ze niet worden toegediend en die deels storend of schadelijk zijn. Misselijkheid is een van de meest voorkomende. Een aantal bijwerkingen kan overigens altijd ook aan het placebo-effect worden toegeschreven: zelfs als men onwerkzame middelen geeft (bijv tabletten geperste poedersuiker) zal een aanzienlijk deel van de gebruikers bijwerkingen rapporteren, meestal misselijkheid en/of hoofdpijn. Niettemin komen ook niet-placebo-bijwerkingen veel voor en kunnen ze een reden zijn om het gebruik te staken of naar een ander middel om te zien. Van een middel voor een onschuldige kwaal worden uiteraard minder bijwerkingen geaccepteerd dan van middelen tegen ernstige ziekten. Als een medicijngebruiker meerdere soorten medicijnen tegelijkertijd gebruikt, is het raadzaam alert te zijn op wisselwerking.

Overlijden ten gevolge van bijwerkingen van geneesmiddelen komt relatief veel voor en is een belangrijke doodsoorzaak.Lazarou J, Pomeranz BH, Corey PN. Incidence of adverse drug reactions in hospitalized patients: a meta-analysis of prospective studies. (1998) JAMA 279:1200-1205.  gratis volledige artikel. De onderzoekers schatten dat in de Verenigde Staten bijwerkingen van geneesmiddelen op de vierde tot zesde plaats komt op de lijst van belangrijke doodsoorzaken.

In Nederland heeft het Lareb de taak in samenwerking met het CBG de bijwerkingen van geneesmiddelen te inventariseren.

 Gewenning en verslaving
Sommige geneesmiddelen worden bij gebruik door een groot aantal patiënten als plezierig ervaren, zodat de neiging bestaat ze ook te nemen als dit medisch gezien niet nodig is. Het gaat hierbij vooral om kalmerende middelen, slaapmiddelen en sterke pijnstillers uit de opiatengroep; maar ook om sommige opwekkende middelen. De wetgever heeft aan het verstrekken van deze middelen meestal extra strenge eisen gesteld; ze zijn in ieder geval alleen op recept verkrijgbaar, en vallen soms onder de Opiumwet.

 Alternatieve geneesmiddelen
 Kruidengeneesmiddelen
Afhankelijk van het product en de gevoerde claims kunnen fytotherapeutische bereidingen als voedingssupplement of als geneesmiddel op de markt worden gebracht. Het claimen van een medicinaal effect maakt dat een product niet als voedingssupplement, maar uitsluitend als geneesmiddel kan worden verkocht. Wanneer een fytotherapeuticum als geneesmiddel wordt verkocht, wordt de kwaliteit ervan beoordeeld door het College ter Beoordeling van Geneesmiddelen. Bij fytotherapeutica die als voedingssupplement worden verkocht, vindt de kwaliteitsbeoordeling plaats door de Nederlandse Voedsel- en Warenautoriteit. Voor fytotherapeutica met een lange geschiedenis van traditioneel gebruik is sinds 2004 geneesmiddelenregistratie mogelijk via de Europese richtlijn Traditionele Kruidengeneesmiddelen. Dergelijke kruidenpreparaten moeten volgens farmaceutische normen geproduceerd zijn en minimaal 30 jaar toegepast worden, waarvan minstens 15 jaar binnen de EU. Toetsing op therapeutische effectiviteit vindt dan overigens niet plaats. De claims die gebruikt mogen worden moeten gerelateerd zijn aan het traditionele gebruik en mogen alleen van toepassing zijn voor eenvoudige aandoeningen. Kruidenmiddelen worden soms ten onrechte gezien of aangeprezen als 'onschuldiger' en 'natuurlijker' dan medicijnen. Deze redenatie is een voorbeeld van een naturalistische dwaling. Kruidengeneesmiddelen kunnen ook bijwerkingen hebben, zoals bij bijvoorbeeld het Sint-janskruid. 'Natuurlijk' is ook geen automatische aanbeveling: ook strychnine, arseen en veel andere sterke vergiften zijn zuivere natuurproducten. Daarnaast zijn de werkzame stoffen in geneesmiddelen ook dikwijls natuurproducten of synthetische analoga van natuurlijke stoffen.

Kruiden kunnen ook interageren met medicijnen. Omdat artsen vaak geen volledige kennis hebben van kruiden, en  in Nederlands Tijdschrift voor Geneeskunde NTgV. Herbalife en de haperende hepar, 14 januari 2008.,  en . NTgV. Suïcidale en agressieve gedachten bij gebruik van hypericumpreparaat (sint-janskruid), 17 juni 2005.,  en  in NTvG Gezondheidsrisico's door Ephedra in voedingssupplementen, 14 oktober 2003. en zeker niet van interacties, kunnen operatieanesthesisten voor moeilijke vraagstukken komen te staan bij een operatie. Vaak worden verder 'homeopathische' en 'natuurlijke' middelen door elkaar gehaald. Aangezien het (meestal) om planten of delen daarvan gaat, waarvan het gehalte aan werkzame inhoudsstoffen nogal kan wisselen, bijvoorbeeld door verschillende groei-, oogst- en bewaaromstandigheden, kan de therapeutische effectiviteit tussen kruidengeneesmiddelen nogal uiteenlopen. Dit is niet alleen tussen verschillende extracten van dezelfde plantensoort, maar ook tussen verschillende productiebatches van hetzelfde kruidengeneesmiddel. Om toch enige mate van stabiliteit in dosering te krijgen worden kruidenextracten in toenemende mate gestandaardiseerd. Standaardisering betekent praktisch dat de concentratie van een inhoudsstof of groep inhoudsstoffen wordt geanalyseerd en binnen bepaalde marges moet blijven. Aangenomen wordt dan dat de inhoudsstof(fen) waarop wordt gestandaardiseerd indicatief zijn voor het therapeutisch effect. Maar soms is niet bekend welke inhouddstof of -stoffen voor het effect verantwoordelijk zijn, wat betekent dat ook in gestandaardiseerde extracten de dosering van de werkzame stoffen kan variëren.

 Homeopathische geneesmiddelen
Een homeopathisch geneesmiddel is een middel dat wordt gemaakt volgens de principes van de homeopathie, met name
het idee dat een ziekte kan worden bestreden door een middel dat in hoge dosering vergelijkbare klachten zou geven toe te dienen maar in een veel lagere dosering; een bepaald gif dat jeuk veroorzaakt zou dan sterk verdund juist jeuk bestrijden
voorts zouden dergelijke doseringen sterker werken naarmate de werkzame stof stapsgewijs verder wordt verdund en geschud (potentiëren).
De principes achter de homeopathie (gelijksoortigheidsbeginsel: similia similibus curentur) en de principes van de conventionele geneeskunde (Curantur contraria contrariis - zie Hypocrates) zijn tegenoverliggende uitersten die volgens een groot aantal mensen niet samen kunnen gaan.

Homeopathische middelen vallen in Nederland onder de Geneesmiddelenwet. Het College ter Beoordeling van Geneesmiddelen (CBG) beoordeelt bij de registratie ervan voornamelijk de kwaliteitsaspecten en laat de werkzaamheid buiten beschouwing. Om deze reden moeten alle homeopathische geneesmiddelen in Nederland een verplichte vermelding op het etiket voeren waarin wordt vermeld dat de werkzaamheid niet met wetenschappelijke criteria is beoordeeld.

 Traditionele medicijnen
thumb|Gedroogde haaientong: een traditioneel Chinees medicijn.

Dit zijn medicijnen die sinds lange tijd worden gebruikt voor diverse kwaaltjes of om de gezondheid te verbeteren.

Een deel van de traditionele medicijnen is erop gericht de potentie te verhogen. Het betreft hier bijvoorbeeld het gedroogde en gemalen schild van de schildpad, de hoorn van de neushoorn, delen van de tijger, gedroogde haaientong en verschillende gedroogde dieren als zeepaardjes, zeekomkommers, slangen en hagedissen. De werking van deze potentieverhogers is zeer twijfelachtig, en veel diersoorten die verwerkt worden tot medicijn zijn niet meer algemeen of zeldzaam. Een aantal schildpadden, zoals de Ambonese doosschildpad staan op de rand van uitsterven door de massale vangst voor verwerking tot traditioneel medicijn. Dat probleem doet zich bijvoorbeeld in Azië met de Asian Turtle Crisis voor.

 Enkele begrippen
 Posologie of dosering: de dosis van het geneesmiddel. Zij hangt af van de ziekte, van de leeftijd van de patiënt, van zijn gewicht en van sommige andere factoren, zoals nierfunctie en leverfunctie.
 Indicatie : de ziekte(s) waarvoor het geneesmiddel wordt gebruikt.
 Contra-indicatie : de gevallen waarin het geneesmiddel gevaarlijk kan worden.
 Bijsluiter : bijgevoegde folder met informatie over het geneesmiddel.
 Therapeutische breedte : verschil of verhouding tussen effectieve en gevaarlijke dosering.
 Niet-geregistreerd gebruik of off-label: Het oneigenlijk gebruik of off label use van een geneesmiddel is het toepassen van een geneesmiddel in een situatie waarvoor het geneesmiddel niet werd geregistreerd.

 Externe links
 apotheek.nl.
 College ter Beoordeling van Geneesmiddelen. dito. Nederland
 Consumed
  European Medicines Agency
 Federaal Agentschap voor Geneesmiddelen en Gezondheidsproducten. dito. België
 Geneesmiddelenbulletin. dito. Wetenschappelijke informatie over medicijnen in Nederland
 Inspectie Gezondheidszorg en Jeugd, onderdeel van het Nederlandse ministerie van Volksgezondheid, Welzijn en Sport
 Koninklijke Nederlandse Maatschappij ter bevordering der Pharmacie. Tabel bij ‘Verminderde nierfunctie. Doseringsadviezen voor geneesmiddelen’. (pdf)
 Nijmeegs formularium Nederland
  Wereldgezondheidsorganisatie. ATC/DDD Index 2017
 Zorginstituut Nederland. dito.

Farmacie
Geneeskunde



Het gezondheidsrecht is vooral een onderdeel van het burgerlijk recht dat zich onder andere richt op de rechten van patiënten, de rechten en plichten van hulpverleners (met inbegrip van hun aansprakelijkheid) en de kwaliteit van de zorg. Ook de wijze waarop gewaarborgd wordt dat goede gezondheidszorg beschikbaar is voor ingezetenen van een land kan tot het gezondheidsrecht worden gerekend. Behalve met het burgerlijk recht strekt het gezondheidsrecht zich ook deels uit tot het strafrecht, wanneer het bijvoorbeeld gaat over euthanasie, hulp bij zelfdoding, of het onbevoegd of ondeskundig optreden van hulpverleners.

Deelonderwerpen
Gezondheidsrecht in ruime zin omvat verschillende deelgebieden:
 Financiering van de gezondheidszorg;
 Organisatie en planning van de gezondheidszorg;
 Kwaliteit van de gezondheidszorg;
 Medische ethiek.

Regeling van deze deelgebieden in Nederland
Financiering van de gezondheidszorg
De gezondheidszorg wordt in Nederland deels privaat, deels publiek gefinancierd. Door de Zorgverzekeringswet (Zvw) zijn sinds 1 januari 2006 de bestaande ziekenfondsen en particuliere verzekeringen samengevoegd. Sindsdien is in principe iedereen verplicht verzekerd voor ziektekosten. De zorgverzekeraars zijn zelfstandige organisaties, meestal zonder winstoogmerk.

Sommige vormen van zorg (zoals de verpleeghuizen) worden op grond van de Wet langdurige zorg (Wlz) betaald uit een volksverzekering; de openbare gezondheidszorg wordt door de overheid gefinancierd. In al deze gevallen kan het voorkomen dat patiënten of cliënten een eigen bijdrage moeten betalen of eigen risico.

Andere wetten op het terrein van de financiering van de zorg, zijn de Wet maatschappelijke ondersteuning (WMO), de Wet tarieven gezondheidszorg (Wtg), de Wet geneesmiddelenprijzen en de Wet op de zorgtoeslag die de zorgtoeslag regelt.

Organisatie en planning van de gezondheidszorg
De wetgeving die gaat over de organisatie/planning van de gezondheidszorg, zijn onder andere: de Infectieziektenwet, de Gezondheidswet, de Wet op de bijzondere medische verrichtingen (Wbmv), de Wet toelating zorginstellingen (WTZi), de Opiumwet, de Wet op de medische hulpmiddelen, de Wet op het bevolkingsonderzoek en de Tijdelijke Wet Ambulancezorg (Twaz).

Kwaliteit van de gezondheidszorg
Om de kwaliteit van de gezondheidszorg te waarborgen, heeft de overheid een aantal wetten opgesteld. De belangrijkste wet op dit terrein is de Wet op de beroepen in de individuele gezondheidszorg (Wet BIG), waarbij een aantal medische beroepsgroepen verplicht zijn zich te registreren. Wanneer ze zonder zo'n registratie werkzaam zijn, zijn ze strafbaar.

Andere wetten op dit terrein zijn: de Wet Kwaliteit Klachten en Geschillen Zorg (WKKGZ) Wet bijzondere opnemingen in psychiatrische ziekenhuizen (Wet Bopz), de Wet op de geneeskundige behandelingsovereenkomst (WGBO), de Wet op de medische keuringen en de Geneesmiddelenwet.

Medische ethiek
Er zijn allerlei regels opgesteld om de ethiek te waarborgen bij abortussen in de Wet afbreking zwangerschap, medische experimenten in de Wet medisch-wetenschappelijk onderzoek bij mensen, orgaandonatie in de Wet op de orgaandonatie (Nederland), euthanasie + hulp bij zelfdoding in de Wet toetsing levensbeëindiging op verzoek en hulp bij zelfdoding, het omgaan met overledenen in de Wet op de lijkbezorging, medische keuringen in de Wet op de medische keuringen, kunstmatige inseminatie in de Wet donorgegevens kunstmatige bevruchting, het omgaan met foetussen in de Wet foetaal weefsel en de Wet inzake handelingen met geslachtscellen en embryo's en lichaamsmateriaal in de Wet veiligheid en kwaliteit lichaamsmateriaal.

De medische ethiek heeft raakvlakken met de medische biotechnologie.

Gezondheidszorg in het strafrecht
Euthanasie en hulp bij zelfdoding zijn nog steeds strafbaar, tenzij de arts aan een strafuitsluitingsgrond voldoet, zoals vermeld in het Wetboek van Strafrecht (Sr) in de artikelen 293 lid 2 Sr (euthanasie) en art. 294 lid 2 Sr (hulp bij zelfdoding). De arts moet aan de zorgvuldigheidseisen voldoen die vermeld staan in art. 2 van de Wet toetsing levensbeëindiging op verzoek en hulp bij zelfdoding. Verder moet hij melding doen aan de lijkschouwer (art. 7 lid 2 Wet op de lijkbezorging).

Op euthanasie staat een gevangenisstraf van maximaal twaalf jaren en/of geldboete van de vijfde categorie (max. 45.000 euro). Op hulp bij zelfdoding staat een gevangenisstraf van maximaal drie jaren en/of geldboete van de derde categorie (max. 4500 euro).

Beide delicten vallen onder de categorie misdrijf.

Zie ook
Medisch tuchtrecht

Externe links
Gezondheidsrecht-website Healthlaw.nl
Website van de Vereniging voor Gezondheidsrecht

Rechtsgebied
Medische ethiek
Gezondheidszorg
Geneeskunde



 In Nederland verouderde term, nu meestal als Gezondheidspromotie bekend.
 In Vlaanderen onderdeel van het takenpakket van een Centrum voor leerlingenbegeleiding.

Daarnaast is de term ook synoniem geworden van "objectieve" informatie over geneeskunde.
Publicaties, niet in het minst op het internet, geven veel gezondheidsinformatie. Soms is die informatie echter verouderd, of gekleurd door (subjectieve) persoonlijke ervaringen, en dus niet veralgemeenbaar. Ook is ze soms -al dan niet opzettelijk- aangestuurd door belangengroepen zoals de farmaceutische industrie of patiëntenverenigingen. Daarom startte de Vlaamse gemeenschap met een eigen website waar wetenschappelijk verantwoorde informatie wordt gebracht, onder toezicht van universitaire wetenschappers, onder impuls van Patrik Vankrunkelsven.

externe link
gezondheid en wetenschap
geneeskunde



|Huisartsenpost in Amsterdam-West
Een huisartsenpost of dokterswacht is een regionaal centrum waar meerdere artsen samenwerken buiten de normale praktijktijden.

Eind jaren negentig was er in Nederland crisis in de huisartsenwereld. De overbelasting van de frequente diensten buiten kantooruren werd door huisartsen niet meer geaccepteerd en men zocht naar een oplossing. Die werd gevonden door grootschalige huisartsenposten op te richten. De huisartsen hebben daar meer hulppersoneel en betere faciliteiten dan in de vroegere situatie, waarin dienst gedaan werd vanuit het woonhuis of de eigen praktijk.

De huisartsenpost is te consulteren bij een medisch probleem dat niet kan wachten tot de eerstvolgende werkdag. Belangrijk is dat eerst de huisartsenpost wordt gebeld. Een assistent(e) zal dan de hulpvraag beoordelen en een prioriteit toekennen. Deze triage heeft tot doel dat elke hulpvraag op tijd en op maat wordt afgehandeld. De assistent(e) kan onder supervisie van de huisarts zelf een advies geven, geruststellen of de hulpvraag doorgeven aan de huisarts voor een telefonisch advies, consult of visite.

Veel huisartsenposten zijn uitgerust met een speciale visite-auto, voorzien van ambulancestriping en met chauffeur. Deze dient om de arts te ondersteunen tijdens de (spoed)visites. Vaak zijn deze auto's uitgerust met apparatuur voor zuurstoftoediening, een automatische externe defibrillator en een set medicamenten en middelen waarmee eerste hulp kan worden verleend.

Gezondheidszorg
Geneeskunde



Met humeur kan een gemoedstoestand of een nu door de wetenschap achterhaalde balans van lichaamssappen zijn bedoeld. Deze vier zogeheten humores waren vanaf de oudheid tot in de 19e eeuw een verklaring voor tal van ziekten en gedragingen. In de Nederlandse taal hebben de humores veel sporen achtergelaten, zo noemt men een triest en afwijzend karakter nog steeds "zwartgallig".

In de moderne wetenschap wordt het humeur in verband gebracht met het limbisch systeem in de grote hersenen en met hormonen. Een aantal van de 200 waargenomen hormonen in het menselijk lichaam beïnvloed de geestesgesteldheid. Met name de geslachtsorganen en de hypofyse beïnvloeden het denken. Het humeur is geen gebruikelijke term in de wetenschap meer, daarin spreekt men tegenwoordig over gemoedstoestanden.

Geneeskunde
Psychologie



Hyperreactiviteit (ook wel, bronchiale hyperreactiviteit) is in de geneeskunde een toestand waarbij iemand overmatig heftig reageert op prikkels. Deze hyperreactiviteit kan allergisch bepaald zijn, maar noodzakelijk is dit niet. De allergoloog en ook de longarts komen geregeld mensen tegen die heftig op niet-specifieke prikkels als hitte, kou, inspanning, verflucht, alcohol, parfum, baklucht of tabaksrook reageren zonder dat daarbij een immunologisch mechanisme aantoonbaar is.Thuisarts: Ik heb vaak last van loopneus en/of verstopte neus  Bij chronische neusklachten komt het bij veel mensen voor dat ze last hebben van zowel allergie als hyperreactiviteit. Vaak blijft het slijmvlies van de luchtwegen na een doorgemaakte luchtweginfectie enige tijd versterkt reactief.

Geneeskunde
Aandoening van het ademhalingsstelsel



Iatrogeen is de wetenschappelijke term voor veroorzaakt door medische handelingen. (Van het oud Grieks: iatros = arts en -geen - gemaakt door).

Het is aan artsen al sinds de oudheid bekend dat hun handelen naast goede ook vaak nadelige effecten op de patiënt kan hebben en het medisch jargon is dan ook rijk aan aforismen die daarop wijzen: in dubio abstine (bij twijfel niets doen), primum non nocere (het belangrijkst is geen schade te berokkenen).

Voorbeelden van iatrogene schade:
 schade door gemiste, te late of inadequate diagnostiekOnbedoeld en te voorkomen Medisch Contact, 24 april 2007
 schade ten gevolge van ernstige bijwerkingen van medicijnen zoals in de geruchtmakende gevallen van DES en Softenon
 het overbrengen van besmettelijke ziekten door bloedtransfusies
 psychische schade door het foutief stellen van de diagnose van een ernstige aandoening
 stigmatisering van sommige groepen ten gevolge van de medicalisering van maatschappelijke problemen
 het afdoen van onbegrepen klachten als psychisch of modeziekte zoals in het geval van multiple sclerose gebeurd is
 schade door medische fouten zoals door het mislukken van operaties of behandelingen
Andere door medische handelen veroorzaakte aandoeningen zijn onder meer Keratitis bullosa, iatrogene pneumothorax, tardieve dyskinesie ten gevolge van medicijngebruik en de iatrogene variant van de ziekte van Creutzfeldt-Jakob.

Geneeskunde
Geneeskundige behandeling



Een infiltraat is in de geneeskunde een plaats waar zich cellen uit het immuunsysteem tussen de normale weefselcellen hebben genesteld. Vaak betreft het lymfocyten maar ook andere typen witte bloedcellen kunnen hierbij betrokken zijn. Macroscopisch is een infiltraat te herkennen aan zwelling en soms roodheid, maar dit kan ook optreden als er alleen oedeem bestaat zonder infiltraat.

In de chirurgie spreekt men van een infiltraat, wanneer het vrije deel van het buikvlies (het omentum majus) zich met de darmen beschermend om een ontstoken orgaan, zoals de appendix of de galblaas heen legt, en zo een massa in de buik vormen, waar je tijdelijk operatief niet aan moet komen.

Ook bij abcessen op het lichaam wordt er altijd een infiltraat gevonden/gezien.
Dat komt doordat er bij een abces een ontstekingsproces aan de gang is, en het lichaam zelf de ontsteking probeert in te kapselen.


Geneeskunde



Het begrip interstitieel stamt uit het Latijn (interstitium: onderbreking) en betekent: tussen de structuren. De term wordt gebruikt in de natuurkunde (vastestoffysica, materiaalkunde), ecologie en in de geneeskunde.

 Natuurkunde
In de natuurkunde wordt hiermee bedoeld dat een stof is opgelost in een vaste stof door zich in de lege interstitiële holten tussen de atomen te nestelen. Dit staat in tegenstelling tot substitutie, waarbij de opgeloste stof een roosterplaats inneemt. Voorbeelden zijn:
 waterstof in ijzer of palladium
 koolstof in ijzer (zie Staal)
Om een stof interstitieel op te lossen, moeten de atomen ervan klein zijn ten opzichte van de gastheer. Oplossing gaat ook beter bij hoge temperatuur, omdat de openingen dan groter zijn door uitzetting.

 Geneeskunde
In de geneeskunde wordt met de interstitiële ruimte de ruimte tussen de cellen bedoeld, daar waar lichaamswater of plasma zich bevindt. Met interstitieel weefsel wordt weefsel bedoeld dat tussen ander weefsel gelegen is.

Zie ook
 Interstitium
 Interstitiele organismen

Materiaalkunde
Geneeskunde



Een intravasale stolling is een stolling in het bloedvatenstelsel, ofwel een intravasculaire stolling.

Door intravasale stolling worden stollingsfactoren verbruikt en krijgt men bloedingen op andere plaatsen:

 ter hoogte van de huid: dit heet petechiae, en is zichtbaar door puntvormige bloedingen en necrose aan de uiteinden van handen en voeten.

 ter hoogte van de bijnierschors: het kapotgaan van de bijnierschors door embolen en bloedingen leidt tot verlies van aldosterone en verhoogde bloeddruk.

Door het dalen van de corticosteroïden bij intravasale stollingen ontstaat soms een shock (hypotensie, hypoglykemie).

Intravasale stolling kan een gevolg zijn van bacteriële meningokokken of grote doses van endotoxines.

Geneeskunde



Ketonurie is de aanwezigheid van drie ketonen, met name aceton, acetoacetaat en (hoewel eigenlijk geen keton) betahydroxyboterzuur in de urine. De drie verbindingen samen worden wel als ketolichamen betiteld.  Fenylketonurie kan formeel ook als vorm van ketonurie beschouwd worden maar dit is een heel ander verschijnsel dan het hier besprokene, zie aldaar.

Ketonurie is een teken dat het lichaam is overgegaan op vetverbranding om aan energie te komen, en dat er geen of weinig koolhydraten meer worden verbrand.

Oorzaken
Zodra de koolhydraatverbranding onvoldoende energie kan leveren wordt na een inductiefase de vetverbranding op gang geholpen. Bij de vetverbranding worden er uit de lichaamsvetten ketonen gevormd voor energie. Deze ketonen komen terecht in de bloedbaan. Doordat ketonen kleine moleculen zijn, worden deze ketonen passief door de glomerulus van de nieren gefilterd. In de lis van Henle vindt er een actieve terugresorptie plaats. Deze terugresorptie heeft echter een maximale capaciteit. Als deze capaciteit wordt overschreden komen de ketonen in de urine. Dit verschijnsel wordt gebruikt om vast te stellen dat er sprake is van een ketogene toestand.

Een dergelijke ketogene toestand kan optreden na langdurig vasten of bij een koolhydraatarm of koolhydraatvrij dieet, zoals wordt gebruikt tegen epilepsie of het dr Atkins-dieet.

Ook in de geneeskunde ziet men dit verschijnsel onder andere bij mensen die door een ziekte (kinderen met gastro-enteritis, zwangerschapsbraken (hyperemesis gravidarum)) een poos geen koolhydraten hebben gegeten.

Als er bij patiënten met diabetes mellitus type I geen of onvoldoende insuline aanwezig is, dan heeft dat tot gevolg dat het lichaam, ondanks een hoge glucosevoorraad in het bloed, die glucose toch niet kan gebruiken voor de energievoorziening. Er wordt dan overgeschakeld op de vetverbranding. Voor deze vetverbranding zijn coenzym A-moleculen nodig. Deze coenzym A-moleculen worden gevormd uit glucose. Echter omdat het lichaam nu geen glucose kan gebruiken moet worden overgegaan tot het afbreken van eiwitten om deze coenzym A-moleculen te vormen. Het afbreken van eiwitten (onder andere gevonden in spieren) leidt tot verzuring. Door deze verzuring ontstaat er een medisch gevaarlijke toestand die ketoacidose wordt genoemd, waarbij insuline dient te worden toegediend om de suikers weer te kunnen gebruiken. Ook bij ketoacidose zijn er ketonen in de urine aan te tonen.

Diagnose
Ketonurie is eenvoudig vast te stellen met een teststrip die even in urine wordt gedoopt en na enkele seconden wordt afgelezen.

Geneeskunde



Het klinisch beeld is de verzameling bevindingen bij anamnese (het medisch vraaggesprek) en lichamelijk onderzoek die typerend is voor een bepaalde ziekte. Zo bestaat het klinisch beeld van een longontsteking uit de klachten hoesten en benauwdheid en koorts en afwijkende longgeluiden bij lichamelijk onderzoek.

Kennis van klinische beelden is belangrijk voor een goede diagnosestelling door een arts. Het belang ervan - en van het lichamelijk onderzoek in het bijzonder - is in de loop der jaren wel afgenomen doordat aanvullende onderzoeken zoals laboratoriumbepalingen en röntgenonderzoek steeds toegankelijker zijn geworden.
Desondanks heeft kennis van klinische beelden nog steeds een centrale rol in de diagnostiek. Een arts stelt op basis van het klinisch beeld dat hij bij patiënt vindt een waarschijnlijkheidsdiagnose, of als dit niet mogelijk is maakt hij een lijst van mogelijke diagnoses (de zogeheten differentiaaldiagnose). Op basis van de waarschijnlijkheidsdiagnose wordt gericht aanvullend onderzoek verricht om de diagnose te bevestigen of ontkrachten.
Het verrichten van aanvullend onderzoek als er geen duidelijk klinisch beeld is of als hierover niet eerst is nagedacht, leidt tot overdiagnostiek. Dat is onwenselijk omdat dit minder kosteneffectief is en omdat onderzoeken ook bijwerkingen hebben.

Geneeskunde



thumb|Jheronimus Bosch. De keisnijder.
thumb|Jan Miense Molenaer. Een kwakzalver en zijn assistent.

Kwakzalverij is strikt genomen het onbevoegd uitoefenen van de geneeskunde.Van Dale.nl, Betekenis ' kwakzalverij ' Ook het toepassen van betwiste medische handelingen door bevoegde artsen wordt wel als zodanig beschouwd. Kwakzalverij wordt veelal gezien als boerenbedrog en oplichterij. De mensen die kwakzalverij beoefenen, worden kwakzalvers genoemd.

 Definities
De Nederlandse term 'kwakzalverij' bestaat al erg lang en de definities ervan lopen uiteen. Vrijwel alle definities refereren aan geneesmiddelen waarvan de klinische werkzaamheid onbewezen is, maar gaan niet uit van opzettelijke misleiding.

Een oude beschrijving van een kwakzalver is van de hand van Koerbagh in zijn boek: Bloemhof van Allerley Lieflyckheyd.... (1668):
"Hij is een landloopend geneesmeester of liever geneesswetser, die dapper onder 't voortbrengen van veel kwakken en klugten, swetsen en opsnyen kan by 't gemeene volk op de markten van de kragten van syn heel-smeer of salf, en roemen, dat hy der byna allerley kwaale mede geneesen kan."

De Van Dale Groot woordenboek van de Nederlandse Taal, 15e druk (2015) spreekt van: "[Iemand] die nutteloze middelen toepast ter genezing van de een of andere ziekte, of middelen beweert te kennen tegen alle mogelijk ziekten, ofwel [iemand] die zulke middelen, meestal met veel ophef, te koop aanbiedt. - onbevoegd beoefenaar van de geneeskunst."

De skeptische organisaties SKEPP en Skepsis verstaan onder kwakzalverij:
"het toepassen van niet wetenschappelijk bewezen behandelingen door zowel artsen als niet-artsen".

Henriette Roscam Abbing, hoogleraar gezondheidsrecht aan de Universiteit Utrecht, legt in haar definitie van kwakzalvers de nadruk op het niet bonafide handelen: "een niet bonafide alternatieve behandelaar".Nederlands Tijdschrift voor Geneeskunde 1994, 138, nr 6 blz. 287

Het hof Amsterdam vatte de definitie gehanteerd door Vereniging tegen de Kwakzalverij samen als:Uitspraak op rechtspraak.nl, LJN: BA6412, Gerechtshof Amsterdam, 05/1776 "Elk beroepsmatig handelen c.q. het verlenen van raad of bijstand in relatie tot de gezondheidstoestand van mens of dier
 dat niet gefundeerd is op toetsbare en voor die tijd logische dan wel empirisch-houdbare hypothesen en theorieën;
 die actief onder het publiek worden verspreid (‘overpromotion’);
 zonder dat toetsing binnen de beroepsgroep op effectiviteit en veiligheid heeft plaatsgevonden en;
 die (veelal) zonder overleg met medebehandelaars wordt toegepast."

De Vereniging tegen de Kwakzalverij merkt zelf in haar bundel uitgegeven voor een congres over "Kwakzalverij in de twintigste eeuw" op dat de kwalificatie 'kwakzalver' geen beschuldiging van kwade trouw of oplichting inhoudt.Rechtspraak.nl, "Hoge Raad vernietigt verbod tegen de Vereniging tegen de Kwakzalverij", benaderd op 15 mei 2009

 Synoniemen
Synoniemen voor de term kwakzalver zijn:
charlatan, heggedokter, kakadoris, lapzalver, marktschreeuwer, medicaster, wonderdokter.

 Kwakzalverij versus geneeskunde
Het onderscheid tussen kwakzalverij, geneeskunde, experimentele geneeskunde, en protowetenschap is niet altijd even eenvoudig te maken; door voortschrijdend medisch inzicht kan een behandeling, indien nu toegepast, als kwakzalverij worden bestempeld, hoewel die behandeling vroeger legitiem was. Voorbeelden daarvan zijn uroscopie, de humorenleer, aderlaten en lobotomie. Andersom is het ook mogelijk dat een nu als kwakzalverij bestempelde behandeling in de toekomst legitiem zou kunnen worden. Zo zijn in verschillende ziekenhuizen wondbehandelingen met maden weer actueel gewordenMadenbehandeling en er loopt veel onderzoek naar wondbehandeling met honing (allemaal eind 20e eeuw gezien als kwakzalversmiddelen).Simon A, Sofka K, Wiszniewsky G, et al. Wound care with antibacterial honey (Medihoney) in pediatric hematology-oncology. (2006) Support Care Cancer 14:91-97. .Moore OA, Smith LA, Campbell F, et al. Systematic review of the use of honey as a wound dressing. (2001) BMC Complement Altern Med 1:2.  gratis volledige artikel.Simon A, Traynor K, Santos K, et al. Medical honey for wound care--still the 'latest resort'? (2009) Evid Based Complement Alternat Med 6:165-173.  gratis volledige artikel. De behandeling van posttraumatische stressstoornis met eye movement desensitization and reprocessing-therapie kreeg erkenning na gebleken resultaat.EMDR Skepsis, 2004

Volgens de bovengenoemde drie organisaties heeft kwakzalverij meestal als doel om geld te verdienen, om het eigen ego te vergroten, of om macht over anderen te verkrijgen. Het is echter moeilijk onderscheid te maken tussen kwakzalvers die werkelijk frauduleus handelen, en degenen die misleid zijn over hun eigen vermogens. Bovengenoemde drie organisaties stellen dat kwakzalvers valse hoop verkopen aan kwetsbare en makkelijk te misleiden mensen die wellicht werkelijk lijden. Velen vinden de praktijken van de kwakzalver hogelijk onethisch. Aanhangers van de alternatieve geneeswijzen zien de term kwakzalverij als een neerbuigend en denigrerend oordeel omdat ze zichzelf nooit zouden beschrijven als kwakzalvers. Kwakzalverij is verder het oordeel over de onwerkzaamheid en onjuistheid van de behandelmethode of therapie van de alternatieve therapeuten.

Volgens bovengenoemde drie organisaties is een van de kenmerken van kwakzalverij dat een kwakzalver zelden een behandelingswijze laat varen, hoe vaak ook is aangetoond dat deze niet werkt of zelfs gevaarlijk is. Dat iets niet gebaseerd is op de nieuwste medische kennis, wordt door kwakzalvers meestal als een pre gebracht.

 Tuchtrecht
Binnen de geneeskunde bestaan duidelijke gedragsregels en een beroepsethiek die de grenzen aangeven van wat de arts mag beloven. Overtreding van deze regels kan leiden tot tuchtrechtelijke gevolgen voor de arts, in het ergste geval ontzetting uit het beroep en verwijdering van de arts uit het BIG-register in Nederland. Dit betekent dat de arts niet meer als geregistreerd arts werkzaam kan blijven en zijn werkzaamheden dus niet meer kan uitvoeren.

Sommige alternatieve beroepsverenigingen hebben ook een systeem van tuchtrecht. Zo heeft de Stichting Tuchtrecht Beroepen Natuurlijke Gezondheidszorg TBNG een systeem, dat als zwaarste tuchtrechtelijke maatregel kent de schorsing als registertherapeut, met aantekening van die schorsing in het register voor een periode van maximaal twee jaar en doorhaling in het register van een door de TBNG erkend registerinstituut. Bovendien is het de taak van de Inspectie Gezondheidszorg en Jeugd om in te grijpen wanneer de kwaliteit van de gezondheidszorg in gevaar komt.

In België is de Orde der artsen bevoegd voor het opvolgen van gedragsregels in het uitoefenen van de geneeskunde. De verschillende raden van de orde hebben disciplinaire bevoegdheden en kunnen tuchtmaatregelen opleggen aan artsen. De procedure voor het bepalen van eventuele tuchtmaatregelen is geheim.

 Geschiedenis
thumb|Theriak, illustratie in de Tacuinum sanitatis.

Kwakzalverij heeft door de gehele menselijk geschiedenis bestaan. Soms werd theater vermengd met medische handelingen, om verstrooiing voor het publiek te verzorgen en tevens de personen te genezen. De vermenging van kwakzalverij met werkelijke geneeskunst is in verschillende culturen opgetreden. Dat wil niet zeggen dat elke vorm van sjamanisme bijvoorbeeld als kwakzalverij moet worden beschouwd.

Gregorius van Tours verklaarde dat het schraapsel van grafstenen van heiligen een geneeskrachtige werking had.Buist, G. (2000). Geheimen in het Vechtdal. Uitgave van Stichting Kunst & Cultuur Overijssel. Ook schraapsel van heiligenbeelden en kerken zou geneeskrachtig zijn. Deze en soortgelijke praktijken worden ook wel gezien als bijgeloof.

In de middeleeuwen trokken vrije chirurgijns, gespecialiseerde chirurgijns (steensnijders = blaassteensnijders, staarstekers, tandentrekkers, etc), kwakzalvers en wonderdokters door het land. Deze verkochten allerlei vage middelen, poeders waaronder paddenbloed, theriak, Indische slangenolie en addergif. Ze deden ook enkele ingrepen. Zo beweerde de keisnijder dat hij een krankzinnige of iemand die aan hevige hoofdpijnen leed, kon genezen door ‘versteende horzels’ uit het hoofd te snijden. De gedachte hierachter was dat een daas via een oor in het hoofd was gekomen. De keisnijder maakte een snee in de hoofdhuid, en toverde vingervlug een meegebrachte steen tevoorschijn. De kwakzalvers kwam je het meest op het platteland tegen, gezien daar de minste opleiding mogelijk was. De scheidslijn tussen een minder goed opgeleide vrije meester en een kwakzalver is moeilijk te trekken. Kwakzalvers werden regelmatig op doek gezet (o.a. Jan Steen, Gerard Dou), maar ook in de kluchten werden ze regelmatig ten tonele gevoerd (o.a. Focquenbroch: Hans Keyenvresser, der hochdeutsche Quacksalber). Vaak waren ze van Duitse afkomst.leidsekluchtencompagnie.nl

thumb|De kwakzalver, Jan Steen
In Nederland vielen de chirurgijns oorspronkelijk onder het gilde van barbiers, pantoffelmakers, klompenmakers en schaatsenmakers. Na 1550 kregen zij een eigen gilde dat ook vakonderwijs verzorgde in de vorm van anatomische lessen. Anderen die genezende activiteiten wilden uitoefenen, konden goedkeuring verkrijgen van het chirurgijnsgilde, ze werden "geprivilegieerde kwakzalvers.Kwakzalvers Stadsarchief Amsterdam Een voorbeeld van een bekend 18e-eeuws kwakzalver was Peerken uyt Boekweitstro uit Onze-Lieve-Vrouw-Waver.

In de negentiende eeuw kwam op het grote publiek gerichte reclame voor gepatenteerde geneesmiddelen op. Dit werd tevens het "gouden tijdperk" voor de kwakzalverij. De "geneesmiddelen" bevatten soms ingrediënten, die bedoeld waren om de patiënt zich beter te laten voelen; stoffen die tegenwoordig als stimulerende middelen worden beschouwd. Veel van deze middelen bevatten ook stoffen waarvan nu bekend is dat ze zeer schadelijk zijn, zoals zware metalen. Ook werd water met opgeloste radioactieve verbindingen (bijvoorbeeld radiumzouten) verkocht als gezond.

 Kwakzalverij van nu
thumb|Een kwakzalver op de lokale markt van Tabant, Aït Bouguemez, Centraal-Marokko. Hij verkoopt kaartjes die mensen moeten beschermen als zij een slang tegenkomen.
Kwakzalverij komt nog steeds voor, in de vorm van met veel publiciteit verkochte wondermiddelen, of wonderdiëten, veelal gericht op gewichtsverlies, fitheid, haargroei, vergroten van de penis et cetera. De middelen werken niet en geven de slachtoffers valse hoop. In sommige gevallen worden zelfs magische of magnetische sieraden verkocht die tegen allerlei kwalen zouden helpen.

Verder zijn er charismatische personen die een grote invloed uitoefenen op kwetsbare mensen, die door ondeugdelijke handelingen of middelen valse hoop wekken bij hun slachtoffers. Zo kan Jomanda naar eigen zeggen kraanwater zodanig instralen dat het effectief is tegen allerlei ongemakken of ziekten.

In 2004 kwam de zogenaamde Biostabil van Bruno Santanera in het nieuws; een sieraad dat een magneetje bevat dat fysieke en psychische problemen bij een mens zou oplossen. Het wordt in Nederland verkocht door middel van televisiespotjes met Tineke de Nooij. De kritiek vanuit de media en het internet zou hebben geleid tot zwaar winstverlies voor de producent en verkoper.

In 2007 werd een aantal artsen permanent uit hun beroep gezet, omdat zij de actrice Sylvia Millecam met alternatieve geneeswijzen hadden behandeld en daarbij de werkelijke ziekte, borstkanker, hadden ontkend. Bij twee van deze artsen ging het niet om een incident. Het rapport uit 2004 van de Inspectie voor de Gezondheidszorg over deze zaak stelt "de casus M. is een casus vol voorbeelden van ‘gevaarlijke kwakzalverij’ waaraan de Nederlandse burger bloot kan staan."Rapport Inspectie over de zaak Millecam

 Signalen die zouden wijzen op kwakzalverij
In een artikel over het aanbieden van groeihormoon als middel 'tegen het ouder worden' worden de volgende claims en misleidende verkooptechnieken genoemd als typisch deel van de tactieken van kwakzalvers:“Anti-Aging Medicine: The Legal Issues. Anti-Aging Quackery: Human Growth Hormone and Tricks of the Trade—More Dangerous Than Ever”, J. Gerontol. A: Biol. Sci. Med. Sci. (2004) 59 (7): B682-B691. doi: 10.1093/gerona/59.7.B682
 Claims worden direct aan de media gericht, zonder bewijs dat er peer review heeft plaatsgevonden
 Het werk van de aanbieder zou worden onderdrukt of genegeerd door de gevestigde wetenschap
 Het gebruik van woorden als "wetenschappelijke doorbraak", "exclusief product", "geheim bestanddeel" of "eeuwenoude remedie".
 Het stuk staat vol met getuigenissen en anekdotes
 Eeuwenoude behandelingen en middeltjes zouden effectief zijn omdat ze de eeuwen hebben doorstaan
 Pogingen om geloofwaardigheid te kweken: witte jassen, medische titulatuur, 'academies' en 'instituten'
 Er worden geen bijwerkingen genoemd of de resultaten klinken te goed om waar te zijn
 Simplistische redeneringen om leken om de tuin te leiden
 Het gebruik van beroemdheden, en pogingen om zich te associëren met bekende bonafide wetenschappers
 "De eerbiedwaardige medische traditie van off-label-gebruik": men claimt met het nieuwe gebruik van een bestaand middel niets anders te doen dan wat artsen doen die een middel voorschrijven voor een aandoening waarvoor dit niet is geregistreerd bij de toelatingsinstanties.
 Er worden producten verkocht: websites en tijdschriften beweren onafhankelijke informatie te geven, maar gebruiken diezelfde informatie om hun producten te verkopen
 Misleidende interpretaties van (gepubliceerde) onderzoeken of compleet onjuiste claims dat iets werkt
 Disclaimers. Dit is op zichzelf geen bewijs van kwakzalverij, maar vaak bevatten folders en websites allerlei kleine lettertjes die precies het tegenovergestelde beweren van wat de tekst lijkt te zeggen. Er staan dan uitgebreide disclaimers dat de tekst geen medisch advies is en ook niet zo moet worden geïnterpreteerd.
 'Niet goed, geld terug'-garantie
 "We staan aan jouw kant" (tegen de gevestigde instellingen, die de consument bepaalde informatie zouden onthouden om hun eigen belangen te beschermen).

 Bestrijding van kwakzalverij
In Nederland is de Inspectie voor de Gezondheidszorg (IGZ) belast met het optreden tegen het onbevoegd uitoefenen van de geneeskunde. Dat is geregeld in de Gezondheidswet. De inspectie adviseert de regering en maakt bij zorgaanbieders gebruik van advies, stimulans, drang en dwang om te zorgen dat de regels worden nageleefd. In tientallen landen zijn organisaties actief die kritische informatie verstrekken over pseudowetenschappelijke beweringen en kwakzalverij. In Nederland zijn dat onder meer de Stichting Skepsis en de Vereniging tegen de Kwakzalverij. In België is dat SKEPP.

 Bekende kwakzalvers
Doorheen de geschiedenis zijn verschillende personen verdacht of beschuldigd geweest van kwakzalverij. In veel gevallen bleken deze beschuldigingen terecht, maar er zijn ook artsen en wetenschappers verdacht gemaakt van wie tegenwoordig is bewezen dat ze het bij het rechte eind hadden, zoals Ignaz Semmelweis en Louis Pasteur. De onderstaande lijst bevat enkel personen wier geneeskundige theorieën in twijfel werden getrokken (onder meer door de Vereniging tegen de Kwakzalverij):Top twintig kwakzalvers 20ste eeuw

 Johan Borgman
 Gerard Croiset
 Herman Le Compte
 George Gurdjieff
 Greet Hofmans
 Jomanda
 Cornelis Moerman
 Peter op de Beeck
 Daniel David Palmer
 Peter Popoff
 Oral Roberts
 Klazien Rotstein-van den Brink
 Jules Samuels
 Bruno Santanera
 Maria Sickesz
 Staphorster Boertje
 Mellie Uyldert
 Willem van de Moosdijk
 Alfred Vogel
 Jan Zijlstra

Zie ook
 Alternatieve geneeswijze
 Placebo
 Volksgeneeskunde

 Literatuur/noten

 Externe links
 Tegen kwakzalverij
 Inspectie Gezondheidszorg en Jeugd, onderdeel van het ministerie van Volksgezondheid, Welzijn en Sport
 Vereniging tegen de Kwakzalverij
 Stichting Skepsis
 SKEPP - Studiekring voor Kritische Evaluatie van Pseudo-wetenschap en het Paranormale

 Overige
 website van de Stichting IOCOB. Deze stichting houdt een keurmerksysteem bij van de alternatieve geneeswijzen.
 Wikipedia artikel (Eng.) over Bad Pharma, een boek over farmaceutische kwakzalverij

Geneeskunde
Pseudowetenschap



LarebLareb is acroniem voor Landelijke registratie evaluatie bijwerkingen. (Bijwerkingencentrum Lareb) is in 1991 ontstaan op initiatief van Dr. Fred de Koning, apotheker, samen met apothekers en artsen uit de regio Tilburg. Lareb heeft als kerntaak het signaleren van risico's van het gebruik van geneesmiddelen en vaccins in de dagelijkse praktijk en het verspreiden van kennis hierover. Voor deze kerntaak ontvangt Bijwerkingencentrum Lareb subsidie van het ministerie van VWS.
Bijwerkingencentrum Lareb is gevestigd in 's-Hertogenbosch.

Lareb verzamelt en analyseert meldingen van bijwerkingen van geneesmiddelen en vaccins. Tevens is de Teratologie Informatie Service van Lareb het kenniscentrum op het gebied van de mogelijke effecten van geneesmiddelengebruik en andere blootstellingen op de zwangerschap, het ongeboren kind en de lactatieperiode (borstvoeding). Sinds de jaren 60 van de 20e eeuw worden de bijwerkingen van geneesmiddelen landelijk geregistreerd. Aanleiding tot deze registratie waren de gevolgen van het gebruik van het geneesmiddel Softenon (thalidomide), waardoor meer dan tienduizend kinderen met aangeboren afwijkingen werden geboren. Iedereen kan bij Lareb melding doen van een (vermoede) bijwerking via een meldformulier, op papier of op de website. Afgelopen jaar (2015) kreeg Lareb zo'n 24.000 meldingen. Al deze meldingen worden opgenomen in de landelijke kennisdatabank – deze is (via de website) voor iedereen toegankelijk. Bij Lareb werken artsen en apothekers die alle meldingen beoordelen en analyseren. De bevindingen van deze analyses worden direct aan het College ter Beoordeling van Geneesmiddelen doorgegeven dat, indien nodig, maatregelen kan treffen.

 Externe link
 Lareb.nl

Geneeskunde
Farmacie



De Liber Pantegni is een middeleeuws medisch handboek.

De Perzisch-islamitische geleerde Ali ibn al-Magust schreef in de 10e eeuw zijn Kitab Kamil as-Sina'a at-Tibbiyya (Complete boek van de medische kunst). De monnik Constantijn de Afrikaan vertaalde diens boek in de 11e eeuw deels uit het Arabisch naar het Latijn en Constantijns versie werd in Europa bekend als de Liber Pantegni. Met deze codex werd de Europese medische wereld voorzien van kennis uit de Arabische wereld die hierin verder was gevorderd. Voor de Europese artsen vormde het het eerste medische handboek en het zou nog eeuwenlang door hen gebruikt worden. In 2010 werd een 11e-eeuwse versie van de Liber Pantegni ontdekt in de Koninklijke Bibliotheek in Den Haag.

 Externe links
 Koninklijke Bibliotheek, Liber Pantegni
 Universiteit Leiden, Erik Kwakkel ontdekt oudste manuscript medisch handboek, 11 november 2010

Geneeskunde
10e-eeuws boek
Arabische literatuur
11e-eeuws boek
Latijns manuscript
Middeleeuwse handschriften van de Koninklijke Bibliotheek (Nederland)



De Lunney-schaal is een methode om een verpleegkundige diagnose te testen op accuraatheid.

 Score Uitleg Score +5 De diagnose strookt met alle kenmerken, wordt ondersteund door hoogrelevante kenmerken en is exact. Score +4 De diagnose strookt met alle of de meeste kenmerken en wordt ondersteund door de meeste hoogrelevante kenmerken, maar een of enkele hoogrelevante kenmerken vallen er niet onder. Score +3 De diagnose strookt met veel kenmerken, maar is minder specifiek dan de beschikbare kenmerken. Score +2 Enkele kenmerken wijzen in de richting van deze diagnose, maar er zijn onvoldoende relevante kenmerken voor deze diagnose en/of de diagnose heeft minder prioriteit dan andere diagnoses. Score +1 Slechts één of enkele kenmerken wijzen in de richting van de diagnose. Score 0 Er is geen enkel kenmerk dat in de richting van de diagnose wijst. Er wordt geen diagnose gesteld wanneer er onvoldoende kenmerken aanwezig zijn. Er kan geen score voor de diagnose worden bepaald. Score -1 Er is meer dan één kenmerk dat in de richting van de diagnose wijst, maar toch moet ze worden verworpen omdat er ten minste twee kenmerken strijdig met deze diagnose zijn.

Geneeskunde



Een mediator is in de geneeskunde een lichaamseigen stof die bij een afweerreactie van het lichaam vrijkomt. Bij het binnendringen van een vreemde stof die als schadelijk wordt beschouwd wordt de mediator uitgestort vanuit granulen of vesikels, die zich bevinden in mestcellen en granulocyten.

Mediatoren kunnen verschillende functies hebben en kunnen in bepaalde categorieën ingedeeld worden, zoals:
ontstekingsmediatoren
mediatoren die witte bloedcellen stimuleren
vaatverwijdende mediatoren (vasodilatatie)

Een van de bekendste mediatoren is histamine, geproduceerd door de mest- of mastcellen.

Geneeskunde



Het Medisch Interfacultair Congres (MIC) is een jaarlijks terugkerend landelijk congres voor medische studenten in Nederland. Gemiddeld zijn hierbij zo'n 500 studenten in de medische en biomedische wetenschappen, coassistenten en andere geïnteresseerden aanwezig.

Het MIC is in 1989 ontstaan op initiatief van de Landelijke Organisatie voor Geneeskundige Studenten Organisaties (LOGSO). Na het eerste congres dat in Nieuwegein plaatsvond met als onderwerp transplantatie, bleek er grote belangstelling te bestaan voor een interfacultair congres dat speciaal was gericht op studenten in de geneeskunde. Inmiddels zijn er 19 congressen georganiseerd door medische studenten. De thema's waren onder andere “Ontwikkelingen in de oncologie”, “Genetica een kernzaak”, “Acute geneeskunde”, “Forensische geneeskunde” en “Tropengeneeskunde”.

De primaire doelstelling van de Stichting Medisch Interfacultair Congres is het bespreken van onderwerpen die in het curriculum van de geneeskundestudent wat onderbelicht blijven. Naast de overdracht van kennis beoogt de Stichting MIC ook de discussie tussen geneeskundestudenten te stimuleren.

Het congres wordt doorgaans verdeeld in een aantal plenaire sessies en workshops die worden gegeven door bekende artsen en professoren. Na het congres is er doorgaans een cabaretvoorstelling die is gebaseerd op het onderwerp van het congres. Nadien nemen de congresgangers, meestal op een andere locatie, deel aan een diner gevolgd door een studentenfeest.

Het bestuur van MIC bestaat uit studenten van alle acht medische faculteiten in Nederland: namelijk Nijmegen, Groningen, Maastricht, Utrecht, Rotterdam, tweemaal Amsterdam en Leiden.

 Externe links
 Website Stichting Medisch Interfacultair Congres

Geneeskunde
Studeren
Evenement in Nederland



Met medische fouten worden alle fouten die optreden door een medische behandeling bedoeld, ofwel een ongewenst en vermijdbaar neveneffect van een medische behandeling.

Een medische fout wordt meestal veroorzaakt door een arts, verpleegkundige of paramedisch personeel. Naast de term 'fout' moet de term 'onbedoelde schade' worden herkend. De definitie van onbedoelde schade is 'een onbedoelde uitkomst die is ontstaan door het (niet) handelen van een zorgverlener en/of door het zorgsysteem met schade voor de patiënt zodanig ernstig dat er sprake is van tijdelijke of permanente beperking dan wel overlijden van de patiënt'.

Medische fouten zijn gevallen waar onbedoelde schade optrad waarbij dat vermijdbaar was. Onderzoek kan meestal alleen worden gedaan naar het voorkomen van onbedoelde schade. Medische fouten zijn ongewenst omdat ze leiden tot gezondheidsschade en omdat ze de maatschappij geld kosten.

 Epidemiologie
Uit verschillende internationale onderzoeken komt naar voren dat bij 4 tot 17% van alle ziekenhuisopnames onbedoelde schade optreedt. In 0,4 tot 2,4% van het totale aantal patiënten overlijdt de patiënt.Scobie S, Thomson R. Patient safety incidents in acute care settings. In: Building a memory: preventing harm, reducing risks and improving patient safety. London: National Patient Safety Agency; 2005. Er wordt geschat dat de helft van de gevallen van onbedoelde schade vermijdbaar en dus een medische fout is.

Bij een onderzoek in Nederland over het jaar 2004 bleek dat er van de 1,3 miljoen mensen die werden opgenomen in een ziekenhuis er 74100 (5,7%) te maken kregen met onbedoelde schade. In de iets minder dan de helft van deze gevallen, 29900 mensen (2,3% van het totaal) bleek er sprake van vermijdbare schade.De Bruijne MC, Zegers M, Hoonhout LHF, Wagner C. Onbedoelde schade in Nederlandse ziekenhuizen. Amsterdam: Instituut voor Extramuraal Geneeskundig Onderzoek NIVEL; 2007.

Melden van fouten in Nederland
Op basis van de Wet Geneeskundige Behandelings Overeenkomst (WGBO) zijn artsen verplicht patiënten te informeren indien er sprake is van een medische fout en verplicht om direct adequate vervolgdiagnostiek en herstelbehandeling te regelen ter beperking van de schade, indien mogelijk.

Op basis van de Kwaliteitswet zijn artsen en ziekenhuizen verplicht ernstige medische fouten, leidend tot invaliditeit of overlijden te melden aan de Inspectie voor de Gezondheidszorg.

Het melden van fouten is belangrijk, al was het alleen maar om de fouten te kunnen onderzoeken en er lering uit te trekken voor de toekomst. Bovendien dienen slachtoffers van medische fouten eerlijk bejegend te worden en herstelbehandeling te krijgen. Alle ziekenhuizen hebben speciale protocollen en commissies voor het melden van fouten.

Per 1 januari 2008 is het project "Veilig Incident Melden" in ziekenhuizen ingevoerd. Hierbij kunnen ziekenhuismedewerkers medische fouten anoniem melden, teneinde de meldingsbereidheid te vergroten.

Medische fouten in België
Medische fouten vallen in België onder de “Wet Medische Ongevallen”Wet Medische Ongevallen, Belgisch Staatsblad van 31 maart 2010. Met deze wet blijft een gerechtelijke procedure na bewezen aansprakelijkheid nog steeds mogelijk, maar wordt voorrang gegeven aan een administratieve procedure bij het Fonds Medische Ongevallen van het Rijksinstituut voor Ziekte- en Invaliditeitsverzekering (RIZIV).

Een medische fout mag niet verward worden met een medicatiefout, dat is een onopzettelijke fout in het proces van medicamenteuze behandeling die de patiënt schade kan berokkenen, bijvoorbeeld bij het voorschrijven, afleveren, stockeren, bereiden en toedienen van een geneesmiddel. Het Federaal Agentschap voor Geneesmiddelen en Gezondheidsproducten vraagt om ook deze fouten te melden.

 Externe links
 Inspectie voor de Gezondheidszorg - Dossier Patiëntveiligheid
 Wereldgezondheidszorgorganisatie - World Alliance for Patient Safety

Geneeskunde



Medische fysica is het academische vakgebied dat de toepassing van methoden en technieken uit de natuurkunde in de geneeskunde onderzoekt. Tevens doet het vakgebied onderzoek naar de natuurkundige aspecten van het menselijk lichaam. Het omvat daarmee vakgebieden als  fysiologische meettechnieken, elektrocardiografie, circulatie en bewegingsleer, maar ook bijvoorbeeld onderzoek naar medische beeldvorming.

Medisch-fysisch onderzoek wordt doorgaans verricht in academische ziekenhuizen of aan (technische) natuurkunde-afdelingen van universiteiten. Resultaten van medisch fysisch onderzoek worden onder meer toegepast in de medische technologie en in de klinische fysica.

Geneeskunde
Natuurkunde



Met de term medische pers wordt in België meestal het geheel van kranten, tijdschriften en elektronische media bedoeld die gratis aan artsen en andere voorschrijvers van geneesmiddelen worden bezorgd. Voorbeelden van kranten uit de medische pers zijn de Artsenkrant, de Huisarts en het Medisch Weekblad. Bekende namen bij de tijdschriften (maandbladen) zijn Patient Care, Tempo Medical en Semper. Ook nichetijdschriften met een beperkte oplage maken deel uit van de medische pers. Belgische psychiaters en neurologen bijvoorbeeld krijgen gratis Patient Care Neuropsychiatrie en Neuron, naast alle andere kranten en tijdschriften die zich tot artsen in bredere zin richten. Van al deze bladen verschijnen er afzonderlijke edities in het Nederlands en het Frans.
Het leesbereik van de Belgische medische pers wordt jaarlijks onderzocht met behulp van de Multimed.

Media naar onderwerp
Geneeskunde



Medische technologie is de technologie die wordt gebruikt voor medisch diagnostische (onderzoekende) of therapeutische (behandelende) toepassingen om bij de mens te worden aangewend voor:
 diagnose, preventie, bewaking, behandeling, verlichting of compensatie van ziekten, verwondingen of een handicap;
 onderzoek naar of vervanging of wijziging van de anatomie of van een fysiologisch proces;
 beheersing van de bevruchting.

Voor het toepassen van de medische technologie wordt gebruikgemaakt van medische apparatuur of medische software die alleen of in combinatie wordt gebruikt.

 Medische apparatuur
Medische apparatuur kan men indelen in diagnostische en therapeutische toepassingen.

Enkele diagnostische toepassingen, bijvoorbeeld door beeldvormend medisch onderzoek:
 Elektrocardiogram (ECG)
 Elektromyografie (EMG)
 Computertomografie (CT-scan)
 MRI-scanner

Enkele therapeutische toepassingen:
 Defibrillator
 Infuuspomp
 Pacemaker

 Regelgeving
Het ontwikkelen en toepassen van medische apparatuur is aan strenge regelgeving gebonden.
De regelgeving bestaat uit wetten, normen en praktische richtlijnen:

Wetten
 Wet Medische Hulpmiddelen
 Besluit Medische Hulpmiddelen
 Kwaliteitswet zorginstellingen

Normen
 IEC 60601-1
 Convenant "Veilige toepassing van medische technologie in het ziekenhuis"Kamerbrief veilige toepassing medische technologie, Rijksoverheid, 23 december 2011Convenant Veilige toepassing van medische technologie in het ziekenhuis, NVZ (Nederlandse vereniging van ziekenhuizen) en NFU (Nederlandse federatie van universitair medische centra)

Praktische richtlijnen
 NVZ praktijkgids kwaliteitsborging medische systemen
 NVZ praktijkgids risicomanagement medische technologie

 Zie ook
 Biomedische technologie
 Vereniging van Ziekenhuis Instrumentatietechnici
 Klinische fysica


Geneeskunde
Gezondheidszorg
Technische wetenschappen



Onder de term modeziekte wordt een schijnbaar tijdgebonden pathologisch klachtenpatroon verstaan, waarvoor een arts geen eenduidige diagnose kan stellen.

Vaak gaat het om een klachtenpatroon dat gedurende een korte tijd veel voorkomt en dan weer in het niets verdwijnt, soms om plaats te maken voor een alternatieve ziekteaanduiding die vergelijkbare verschijnselen moet verklaren. Een van de problemen bij het begrip modeziekte is dat nader medisch onderzoek geen aanwijsbare oorzaken aan het licht brengt.

Het komt ook voor dat een werkelijk bestaande ziekte plotseling veelvuldig voorkomt, als het ware "mode wordt". Degenen die aan zo een ziekte lijden kunnen in het begin vaak profiteren van extra aandacht dankzij de mediabelangstelling, maar komen in de verdrukking als het tij in de media weer keert, omdat ook zij dan niet meer serieus dreigen te worden genomen. Er zijn ook ziekten die aanvankelijk als modeziekte gekenschetst worden maar waarbij later door meer aanvullend onderzoek wel degelijk aanwijsbare oorzaken gevonden worden.

Een ziekte als multiple sclerose werd bijvoorbeeld door veel sceptici aanvankelijk als modeziekte bestempeld. Na nader onderzoek bleek het een ernstige en moeilijk behandelbare progressieve neurologische aandoening te zijn waarvan de oorzaak tot op heden onbekend is. Door het grillige verloop van de ziekte is de diagnose lastig te stellen.

 Een oud voorbeeld
Een oud voorbeeld van een modeziekte, die meer dan eens in de geschiedenis opdook, is hysterie. Oorspronkelijk betekende dit volgens de artsen dat vrouwen last hadden van een opstandige baarmoeder, en dat heette dan hysterie (het Griekse woord "hustera" betekent baarmoeder).
Zo steeg in het begin van de 19e eeuw in het ziekenhuis La Salpètiere te Parijs het aantal opnames onder deze diagnose naar 17 procent.Dr. Paul Richer, "Études Cliniques sur la Grande Hystérie ou Hystéro-Épilepsie", Octave Doin, Parijs 1885

 Moderne voorbeelden
Voorbeelden van modeziekten, of ziekten waarvan sommige artsen menen dat het modeziekten zijn:Dissertatie van Cees Renckens, "Dwaalwegen in de geneeskunde", 2004 Bert Bakker. ISBN 90-351-2655-6; online versie
 postnatale depressie
 whiplash
 bekkeninstabiliteit
 prikkelbaredarmsyndroom
 RSI
 chronischevermoeidheidssyndroom
 fibromyalgie
 KISS-syndroom
 chronische Lyme
 het alien abduction syndrome is vooral in de Verenigde Staten bekend. Personen hebben daarbij last van de obsessieve gedachte dat ze door buitenaardse wezens ontvoerd zouden zijn.

In de twintigste eeuw waren modeziektes onder andere chlorose en minimal brain damage (MBD). Dit laatste was een diagnose die veelvuldig gesteld werd bij drukke kinderen, die zouden bij de geboorte een lichte hersenbeschadiging hebben opgelopen. Tegenwoordig worden sommige kinderen met dit soort verschijnselen gediagnosticeerd met ADHD.

Of deze moderne diagnoses daadwerkelijk modeziekten zijn, is niet wetenschappelijk onderzocht. Ook worden er in de medische literatuur andere oorzaken genoemd voor het toenemen van het aantal gevallen.

Geneeskunde



Nederlandse Artsen Acupunctuur Vereniging (afkorting: NAAV) is de beroepsorganisatie van BIG-geregistreerde artsen en tandartsen die zich na hun medisch opleiding hebben gespecialiseerd in (een of meer stromingen) van de acupunctuur.

De NAAV is opgericht in 1973. De vereniging behartigt belangen van haar leden en ziet toe op kwaliteitsbewaking van de praktijkuitoefening door haar leden. Daarnaast bevordert en sponsort de NAAV onderzoek naar acupunctuur, bevordert zij ontmoetingen rond acupunctuur en organiseert zij symposia en informatiecolleges acupunctuur in het keuzepakket van studenten geneeskunde.

Externe link
 Beroepsorganisatie Nederlandse Artsen Acupunctuur Vereniging (NAAV)

Geneeskunde
Acupunctuur



Tot 1984 was neuropsychiatrie in Nederland een medisch specialisme waarin zowel neurologie als de psychiatrie beoefend werd. De arts die deze vijfjarige opleiding had afgerond, mocht zich zenuwarts noemen.

De neuropsychiatrie werd opgedeeld in 2 medische specialismen: neurologie en psychiatrie.

Vandaag de dag is neuropsychiatrie een sub-specialisatie van de psychiatrie. In de neuropsychiatrie worden vooral de biologische oorzaken onderzocht die een rol spelen bij psychiatrische aandoeningen. Biologische oorzaken kunnen bijvoorbeeld afwijkingen zijn in het neurotransmittersysteem of in de neurale netwerkstructuur van de hersenen. De neuropsychiatrie is erg gestoeld op de moleculaire psychiatrie en de biologische psychiatrie.

Geneeskunde



Onder het patiëntenrecht wordt het recht van de patiënt verstaan. In Nederland zijn de rechten van de patiënt met name na 1990 concreter vastgelegd in de wetgeving.

Het patiëntenrecht is met name vastgelegd in de volgende wetten:
 Wet bijzondere opnemingen in psychiatrische ziekenhuizen (Wet Bopz), m.b.t. de rechten van onvrijwillig opgenomen patiënten. Wet van 29 oktober 1992, Staatsblad 671.
 Wet op de geneeskundige behandelingsovereenkomst (WGBO), die de elementaire rechten van patiënten vastlegt. Wet van 17 november 1994, Staatsblad 837.
 Wet klachtrecht cliënten zorgsector (WKCZ), die het recht op klachtbehandeling betreft. Wet van 29 mei 1995, Staatsblad 308.

In België worden de patiëntenrechten geregeld door de Wet betreffende de Rechten van de Patiënt van 22 augustus 2002. Deze voorziet onder andere in het recht op informatie, instemming met de behandeling en inzage in het patiëntendossier. Inbreuken worden niet strafrechtelijk gesanctioneerd maar klachten kunnen ingediend worden bij ambtelijke ombudspersonen die geacht worden te bemiddelen. In een Commissie van het federale ministerie Volksgezondheid wordt de Wet momenteel geëvalueerd. Door bepaalde belangengroepen wordt daar geadviseerd de Wet die voor om het even welke patiënt geldt, voor bepaalde categorieën te beperken, meer in het bijzonder voor psychiatrische patiënten. De psychiater zou dan een patiënt 'therapeutisch onbekwaam' kunnen verklaren, waardoor dwangbehandeling mogelijk zou worden. Hiertegen wordt dan weer door hunmanistische verenigingen en patiëntenverenigingen zoals Netwerk Psychiatrie & Samenleving en de Sarah Beweging geprotesteerd. In het Belgische parlement zijn daaromtrent reeds vragen gesteld aan de bevoegde minister.

Zie ook
Gezondheidsrecht
Zorgverzekeringswet
Verzekeringsrecht (Nederland)
Zorgtoeslag
AWBZ, Wmo
Medische fout, Complicatie
Wet BIG
Tuchtrecht, Medisch tuchtcollege
Wilsbekwaamheid, Handelingsbekwaamheid, Ontoerekeningsvatbaarheid
Dwangverpleging
Jeugd-TBS, TBS

Rechtsgebied
Verzekeringsrecht
Geneeskunde
Gezondheidszorg
Sociale zekerheid in Nederland



Primaire preventie is in de geneeskunde de naam van maatregelen die ten doel hebben een eerste ziekte-episode te voorkomen, waarbij dus in principe gezonde mensen, vaak zelfs zonder klachten, worden behandeld. Een voorbeeld is de behandeling van hoge bloeddruk of een hoog cholesterol, om het later optreden van onder andere hartinfarct en beroerte te voorkomen. Zowel opsporing van mensen met deze risicofactoren als motivatie van de opgespoorde risicopatiënten om er wat aan te doen (bijvoorbeeld dmv dieet, afvallen, bewegen, geneesmiddelen) kan lastig zijn.

Zie ook secundaire preventie

Geneeskunde



Psychoneuro-immunologie (PNI) is de studie naar de wisselwerking tussen de psyche, het zenuwstelsel en het immuunsysteem.Michael Irwin, Kavita Vedhara (2005). Human Psychoneuroimmunology. Oxford University Press.  PNI is interdisciplinair en put uit de psychologie, de neurowetenschappen, de immunologie, de endocrinologie en de klinische geneeskunde. Overzichtsartikel NTvG 1989

PNI bestudeert onder meer de functie van het neuro-endocriene immuunsysteem. Dit systeem zorgt voor de aansturing voor de afgifte van hormonen binnen het lichaam. Daarom wordt PNI ook wel psycho-endocrino-neuro-immunologie genoemd (PENI).

 Geschiedenis
 Ontstaansgeschiedenis
In 1975 toonden psycholoog Robert Ader en immunoloog Nicholas Cohen van de Universiteit van Rochester (New York) aan dat de immuunfunctie bij laboratoriumratten onderhevig is aan klassieke conditionering. Dit wil zeggen dat de mate waarin het lichaam lichaamsvreemd materiaal herkent en onschadelijk maakt ook een aangeleerd reflex kan zijn. Ze noemden het onderzoeksveld van deze interactie 'psychoneuro-immunologie' (1975), Behaviorally conditioned immunosuppression. Psychosomatic Medicine, 37(4), 333-340. , Robert Ader, Who Linked Stress and Illness, Dies at 79. NY Times, 25 december 2011.

Ader onderzocht hoelang zo'n voorwaardelijke reflex duurt bij laboratoriumratten. Hij conditioneerde de ratten met suikerwater en het medicijn cyclofosfamide dat misselijkheid, smaakaversie en onderdrukking van het immuunsysteem veroorzaakt. Ader was verbaasd toen hij ontdekte dat na conditionering het geven van de suikeroplossing verband hield met de dood van een aantal proefdieren en hij opperde dat het immuunsysteem van de ratten werd onderdrukt na het toedienen van de voorwaardelijke prikkel.

Ader en Cohen toetsten deze hypothese door geconditioneerde en ongeconditioneerde proefdieren te vaccineren en deze en controlegroepen bloot te stellen aan de voorwaardelijke smaakprikkel en daarna de hoeveelheid geproduceerde antilichamen te meten. De resultaten waren steeds hetzelfde: bij geconditioneerde ratten die blootgesteld waren aan de voorwaardelijke prikkel werd het immuunsysteem inderdaad onderdrukt. Met andere woorden, een signaal via het zenuwstelsel (smaak) kan de weerstand tegen ziekten beïnvloeden.

In 1981 ontdekte David Felten, toen werkzaam aan de Indiana University School of Medicine, een netwerk van zenuwen die zowel naar de bloedvaten als naar organen van het immuunsysteem leiden. De onderzoekers vonden ook dat zenuwen in de thymus en de milt vlak naast clusters van lymfocyten, macrofagen en mestcellen eindigen. Deze cellen zijn allemaal van belang bij de immuunfunctie. Volgens Felten gaf dit een mogelijke verklaring hoe de interactie tussen het zenuwstelsel en het immuunsysteem plaatsvindt.

Ader, Cohen en Felten publiceerden in 1981 het boek 'Psychoneuroimmunology', waarin ze hun model van de onderliggende mechanismen beschreven en het beeld schetsten van het brein en het immuunsysteem die één enkel, geïntegreerd verdedigingssysteem vormen.

In 1985 ontdekte de neurofarmacoloog Candace Pert neuropeptidereceptoren op celmembranen in zowel de hersenen als in weefsel van het immuunsysteem.Pert CB, Ruff MR, Weber RJ, Herkenham M. Neuropeptides and their receptors: a psychosomatic network. J Immunol. 1985 Aug;135(2 Suppl):820s-826sRuff M, Schiffmann E, Terranova V, Pert CB.Neuropeptides are chemoattractants for human tumor cells and monocytes: a possible mechanism for metastasis. Clin Immunol Immunopathol. 1985 Dec;37(3):387-96 Volgens Pert suggereert de directe invloed van neuropeptiden en neurotransmitters op het immuunsysteem een wederzijdse beïnvloeding tussen emoties en immunologie.

 Historische achtergrond
Een relatie tussen het mentale en fysieke systeem is in de geschiedenis geregeld gesuggereerd. Eén van de eerste vermeldingen, meer dan twee millennia geleden, is te vinden in het Chinese medische basiswerk Huangdi Neijing Suwen dat de ziekmakende invloed van emoties op het lichaam beschreef. Daarin werden emoties niet alleen als verzwakker van de weerstand gezien, maar ook als een op zichzelf staande ziekteoorzaak.

In 1936 bracht de endocrinoloog Hans Selye ratten in verschillende fysieke en psychische situaties en onderzocht hoe ze hierop reageerden. De ratten lieten een sterke reactie van het lichaam zien, te weten:
 vergrote bijnieren
 atrofie van de thymus
 maagzweren.
De bijnieren maken belangrijke hormonen aan; de thymus is onder meer de kraamkamer van T-lymfocyten.
Selye noemde deze reactie het 'algemene aanpassingssyndroom' (general adaptation syndrome). Deze reactie was niet specifiek op één middel, maar trad op na vele verschillende prikkels. Selye beschreef drie fases in dit syndroom:
 alarmreactie
 weerstandsperiode
 uitputting en dood.
Hij publiceerde hierover in 1936 in het tijdschrift Nature.  (1936). A syndrome produced by diverse nocuous agents. Nature; Nature.  (1998). A syndrome produced by diverse nocuous agents. The Journal of neuropsychiatry and clinical neurosciences, 10(2), 230a-231. [Publiek toegankelijke herpublicatie]

In 1947 noemde hij dit begrip Stress en definieerde dat als: de aspecifieke reactie van het lichaam op eisen die aan het lichaam worden gesteld. Deze respons wordt bewerkstelligd door de hormonen van de bijnierschors: de corticosteroïden, zoals het hormoon cortisol.

Aansluitend toonde onderzoek bij psychiatrische patiënten een veranderde immuunfunctie aan, waaronder een vermindering van het aantal lymfocytenFreeman H, Elmadjian F. The relationship between blood sugar and lymphocyte levels in normal and psychotic subjects. Psychosom Med 1947; 9: 226–33Phillips L, Elmadjian F. A Rorschach tension score and the diurnal lymphocyte curve in psychotic subjects. Psychosom Med 1947; 9: 364–71 en een verminderde antilichaamreactie bij vaccinaties, vergeleken met een gezonde controlegroep.Vaughan WTJ, Sullivan JC, Elmadjian F. Immunity and schizophrenia. Psychosom Med 1949; 11: 327–33. In 1964 gebruikten George F. Solomon en anderen voor het eerst de term psycho-immunologie.Solomon GF, Moos RH. Emotions, immunity, and disease: a speculative theoretical integration. Arch Gen Psychiatry 1964; 11: 657–74

 De interactie tussen immuunsysteem en hersenen
De hypothalamus-hypofyse-bijnieras (HHB-as) en het (ortho)sympathische zenuwstelsel zijn betrokken bij de communicatie tussen de hersenen en het immuunsysteem.

Bij stress verloopt de belangrijkste communicatie via de HHB-as. Deze reageert op fysieke en psychische uitdagingen om de homeostasis te handhaven. Cortisol speelt daarbij de centrale rol. HHB-asactiviteit en cytokinen zijn onlosmakelijk met elkaar verbonden: Cytokinen die vrijkomen bij een ontsteking stimuleren de afgifte van corticotropine en cortisol, terwijl corticosteroïden zoals cortisol de productie van pro-inflammatoire cytokinen onderdrukken.

Pro-inflammatoire cytokinen, zoals interleukine-1 (IL-1), Interleukine-2 (IL-2), interleukine-6 (IL-6), Interleukine-12 (IL-12), Interferon-gamma (IFN-Gamma) en tumor necrosis factor alpha (TNF-alpha) kunnen zowel de groei van de hersenen als de neuronale functie beïnvloeden. Circulerende immuuncellen, zoals de macrofagen, maar ook gliacellen (microglia en astrocyten) scheiden deze stoffen af. Er wordt veel onderzoek gedaan bij angststoornissen naar het reguleren van de hypothalamusfunctie door middel van cytokinen.Covelli V, Passeri ME, Leogrande D, Jirillo E, Amati L. (2005). Drug targets in stress-related disorders. Curr Med Chem. 12 (15): 1801-9. .

Cytokinen initiëren en controleren immuun- en ontstekingsreacties, in een complexe relatie met aanpassingsreacties om de homeostasis te handhaven. De stressreactie en de ontstekingsreactie zijn nodig om te overleven. Volgens Elenkov e.a. activeren systemische ontstekingsreacties vier belangrijke systemen:Elenkov IJ, Iezzoni DG, Daly A, Harris AG, Chrousos GP. (2005). "Cytokine dysregulation, inflammation and well-being". Neuroimmunomodulation. 12 (5): 255-69.
 de acute-fasereactie;
 het ziektegedrag;
 het pijnprogramma;
 de stressreactie.
Deze worden gereguleerd door de HHB-as en het orthosympathische zenuwstelsel. Veel voorkomende aandoeningen, zoals allergieën, auto-immuunziekten, chronische infecties en bloedvergiftiging door bacteriën worden gekenmerkt door een verstoring van het evenwicht tussen cytokinen, die ontstekingsprocessen remmen en cytokinen die de ontsteking bevorderen, en tussen T1- en T2-helpercellen.
Recent onderzoek laat zien dat ontstekingsbevorderende cytokinen een rol spelen bij depressie, manie en de bipolaire stoornis, maar ook bij auto-immuunziekten, allergie en chronische infecties.

Chronische uitscheiding van stresshormonen, corticosteroïden en catecholaminen (Ca) kunnen de effecten van neurotransmitters, zoals serotonine, noradrenaline en dopamine, of van andere receptoren in het brein, verminderen en dit kan leiden tot een verstoring van de neurohormonale huishouding. Noradrenaline wordt door orthosympathische zenuwvezels uitgescheiden in hun doelorganen en immuuncellen hebben adrenoreceptoren. Door deze receptoren te stimuleren wordt het vervoer, de circulatie en vermeerdering van lymfocyten beïnvloedt, maar ook de cytokinenproductie en de functionele activiteit van verschillende lymfoïde cellen gereguleerd.

Cortisol en andere corticosteroïden remmen de verdere uitscheiding van corticotropin-releasing hormone (CRH) van de hypothalamus en corticotropine van de hypofyse (negatieve terugkoppeling). Onder bepaalde omstandigheden kunnen stresshormonen ontsteking faciliteren door signaleringswegen te stimuleren en door activatie van Corticotropin-releasing hormone.

Deze verstoringen en de mislukking van de adaptieve systemen om de ontsteking op te lossen beïnvloeden het welzijn van het individu, te denken valt aan gedragsveranderingen, kwaliteit van leven en slaap, maar ook parameters van metabolische en cardiovasculaire gezondheid. Deze ontwikkeling naar een systemische anti-inflammatoire terugkoppeling en/of hyperactiviteit van de lokale pro-inflammatoire factoren dragen bij aan het ontstaan van ziekte.

Deze systemische of neuro-inflammatie (ontsteking en neuro-immuunactivatie spelen een rol in het ontstaan van verscheidene neurodegeneratieve aandoeningen als de ziekte van Parkinson, ziekte van Alzheimer, multiple sclerose, pijn en aids-geassocieerde dementie. Cytokinen en chemokinen reguleren ook de functie van het centrale zenuwstelsel als er geen immunologische, fysiologische en/of psychische uitdagingen zijn.

De aanwezigheid van neuropeptide-receptoren op immuuncellen en het vermogen van deze cellen om zelf neuropeptiden te produceren in hoeveelheden die fysiologisch werkzaam zijn, suggereren een informatiestroom tussen de hersenen en het immuunsysteem. In de hersenen wordt een bijzondere plaats ingenomen door de hypothalamus, die gezien wordt als een belangrijke bemiddelaar van de psychoneuro-immunologische respons op een stressor.

 Psychoneuroimmunologische effecten
Onderzoekresultaten wijzen er volgens publicaties in het NTvG op dat psychosociale stress van invloed is op de regulatie van het immuunsysteem. Het NTvG publiceerde in 2013 een klinische les over psychodermatologie. Ook bij de huiziekte psoriasis speelt stress een rol.

 Link tussen stress en ziekte
Epidemiologisch onderzoek toont aan dat de kans op overlijden toeneemt in de eerste maand na overlijden van de partner.Kaprio, J., Koskenvuo, M., and Rita, H. (1987).Mortality after bereavement: a prospective study of 95,647 widowed persons. American Journal of Public Health 77(3), 283-7. Theoretici opperen dat stressvolle gebeurtenissen cognitieve en gedragsreacties teweegbrengen die, op hun beurt, sympathisch zenuwstelsel en endocriene veranderingen veroorzaken en dit gaat ten koste van de immuunfunctie (1992). The concepts of stress and stress system disorders. Overview of physical and behavioral homeostasis. JAMA 267(Mar 4), 1244-52

In de literatuur worden het aantal infectiesCohen, S., Tyrrell, D. A., and Smith, A.P. (1991). Psychological stress and susceptibility to the common cold. The New England Journal of Medicine 325(9), 606-12.Cohen, S. and Williamson, G.M. (1991). Stress and infectious disease in humans. Psychological Bulletin 109(1), 5-24, de progressie van hivLeserman, J., Petitto, J.M., Golden, R.N., Gaynes, B.N., Gu, H., Perkins, D.O., Silva, S.G., Folds, J.D., and Evans, D.L. (2000). Impact of stressful life events, depression, social support, coping, and cortisol on progression to AIDS. The American Journal of Psychiatry 157(8), 1221-8Leserman, J., Jackson, E.D., Petitto, J.M., Golden, R.N., Silva, S.G., Perkins, D.O., Cai, J., Folds, J.D., and Evans, D.L. (1999). Progression to AIDS: the effects of stress, depressive symptoms, and social support. Psychosomatic Medicine 61(3), 397-406 en het ontstaan en voortschrijden van kankerKaprio, J., Koskenvuo, M., and Rita, H. (1987). Mortality after bereavement: a prospective study of 95,647 widowed persons. American Journal of Public Health 77(3), 283-7Andersen, B.L., Kiecolt-Glaser, J.K., and Glaser, R. (1994). A biobehavioral model of cancer stress and disease course. American Psychologist 49(5), 389-404Kiecolt-Glaser, J.K. and Glaser, R. (1999). Psychoneuroimmunology and cancer: fact or fiction? European Journal of Cancer 35, 1603-7 genoemd als gevolgen voor de gezondheid.

Van stress wordt aangenomen dat het de immuunfunctie beïnvloedt via emotionele en/of gedragsveranderingen zoals onrust, angst, spanning, woede en verdriet en door fysiologische veranderingen als hartslag, bloeddruk en zweten. Onderzoekers nemen aan dat deze veranderingen gunstig zijn wanneer deze kort duren, maar wanneer stress chronisch wordt, hebben deze veranderingen een schadelijk effect op het lichaam.

Twee meta-analyses van de literatuur laten een verminderde functie van het immuunsysteem zien bij gezonde vrijwilligers die stress ondervinden. In de eerste meta-analyse die gedaan is door Herbert en Cohen in 1993Herbert TB, Cohen S. Stress and immunity in humans: a meta-analytic review. Psychosom Med. 1993;55:364–379 hebben zij 38 onderzoeken van stressvolle gebeurtenissen en de immuunfunctie bij gezonde volwassenen bestudeerd. Ze onderzochten studies met acute laboratoriumstressoren (bijv. een spreekbeurt), korte natuurlijke stressoren (bv. medische onderzoeken) en lange natuurlijke stressoren (bijv. scheiding, verlies, werkloosheid). Ze ontdekte dat een constante aanwezigheid van stress samenging met een toename van het aantal witte bloedcellen, maar met een afname van het aantal T-helper-cellen, suppressor-T-cellen en cytotoxische T-cellen, B-cellen en natural-killercellen (NK). Ook verminderde de functie van de T- en NK-cellen en de T-celproliferatiereactie op phytohaemagglutinin [PHA] en concanavalin A [Con A]. Deze effecten waren consistent voor zowel kortdurende als langdurende stressoren, maar niet voor laboratoriumstress. (Proliferatie: toename in aantal). Voor een tweede meta-analyse uit 2001 van Zorrilla et al.Zorrilla, E.P., Luborsky, L., McKay, J.R., Rosenthal, R., Houldin, A., Tax, A., McCorkle, R., Seligman, D.A., & Schmidt, K. (2001). The relationship of depression and stressors to immunological assays: a meta-analytic review. Brain Behavior and Immunity, 15(3), 199-226 werd de studieopzet gebruikt van Herbert en Cohens meta-analyse. Ze analyseerden 75 onderzoeken van stress en immuunfunctie. Natuurlijke stressoren waren geassocieerd met een toename in het aantal circulerende neutrofielen, een afname in het aantal en het percentage van het totale aantal T-cellen als Th-cellen en een vermindering van het percentage NK-cellen en cytotoxische T-cellymfocyten. Ze reproduceerden ook Herbert en Cohens bevindingen van stressgerelateerde verminderingen in NKCC en de T-cel-mitogene proliferatie op Phytohaemagglutinin (PHA) en Concanavalin A (Con A).

Bij een patiënt is de huidziekte "Bulleuze dermatitis artefacta" gediagnosticeerd waarbij psychische stress als mogelijke oorzaak werd gezien. Patiënten met constitutioneel eczeem geven zelf vaak aan dat ze emotionele stress ervaren als de symptomen verergeren. Het hebben van constitutioneel eczeem wordt gezien als de belangrijkste stressor.. Negatieve emoties zouden ook kunnen voortkomen uit een onsuccesvolle behandeling van de huidallergie..

 Communicatie tussen de hersenen en het immuunsysteem
 Stimulering van hersengebieden verandert de immunologie (gestreste dieren hebben een veranderd immuunsysteem).
 Immuuncellen produceren cytokinen die het centraal zenuwstelsel beïnvloeden.
 Immuuncellen reageren op signalen van het centraal zenuwstelsel

 Communicatie neuro-endocrien en immuunsysteem
 Cortisol en corticosteroïden enerzijds en catecholaminen zoals noradrenaline en adrenaline beïnvloeden de immuuncellenPapanicolaou DA, Wilder RL, Manolagas SC, Chrousos GP. The pathophysiologic roles of interleukin-6 in human disease. Ann Intern Med 1998; 128: 127–37.The Pathophysiologic Roles of Interleukin-6 in Human Disease Annals of Internal Medicine 15 January 1998 | Volume 128 Issue 2 | Pages 127-137.
 Endorfinen uit de hypofyse en het bijniermerg beïnvloeden het immuunsysteem.
 Activiteit van het immuunsysteem is gecorreleerd met neurochemische/neuro-endocriene activiteit van hersencellen.

 Verbindingen corticosteroïden en immuunsysteem
 Anti-inflammatoire (ontstekingsremmende) hormonen die het organisme in staat stellen om beter op een stressor te reageren.
 Het voorkomen van een overreactie van ons eigen verdedigingssysteem
 Regulatoren van het immuunsysteem.
 Beïnvloeden van de celgroei, - proliferatie en -differentiatie.
 Veroorzaakt immuunsuppressie.
 Onderdrukt de celadhesie, antigeenpresentatie, chemotaxis & cytotoxiciteit; met andere woorden: dempt de ontstekingsreactie
 Toename apoptose (geprogrammeerde celdood).

 Corticotropin-releasing hormone
 De uitscheiding van corticotropin-releasing hormone (CRH) uit de hypothalamus wordt door stress beïnvloed.
 CRH is een belangrijke regulator van de HHB-as;
 CRH reguleert de secretie van corticotropine;
 CRH is wijd verspreid in het brein en daarbuiten;
 CRH reguleert ook de werking van het autonome zenuwstelsel en het immuunsysteem.

Stressoren die de afgifte van CRH bevorderen, onderdrukken de werking van het immuunsysteem. Stressoren die de afgifte van CRH onderdrukken, stimuleren het immuunsysteem. Dit vindt in het brein plaats, want perifere toediening van stoffen die CRH remmen geven geen onderdrukking van de immuunreactie.

 Farmacologische benadering
Voor verdere informatie:
Neuropsychofarmacologie; glutamaatagonisten, cytokineremmers, vanilloïd-receptoragonisten, catecholaminemodulatoren, ion-channel blockers, anticonvulsiva, GABA-agonisten; opiaten; cannabinoïden), COX-remmers, acetylcholinemodulatoren, melatonine, adenosine-receptorantagonisten en verschillende andere medicijnen (inclusief biologische als Passiflora edulis) worden bestudeerd om hun psychoneuro-immunologische eigenschappen.

Antidepressiva, zoals SSRI's, SNRI's en tricyclische antidepressiva die op serotonine-, noradrenaline - en dopaminereceptoren werken, laten ook immunomodulerende (beïnvloeding van het immuunapparaat) en anti-inflammatoire (ontstekingsremmende) effecten zien. Met name op de regulatie van IFN-gamma en IL-10, maar ook TNF-alpha en IL-6Kubera M, Lin AH, Kenis G, Bosmans E, van Bockstaele D, Maes M. "Anti-Inflammatory effects of antidepressants through suppression of the interferon-gamma/interleukin-10 production ratio." J Clin Psychopharmacol. 2001 Apr;21(2):199-206Maes M."The immunoregulatory effects of antidepressants". Hum Psychopharmacol. 2001 Jan;16(1):95-103Maes M, Kenis G, Kubera M, De Baets M, Steinbusch H, Bosmans E."The negative immunoregulatory effects of fluoxetine in relation to the cAMP-dependent PKA pathway". Int Immunopharmacol. 2005 Mar;5(3):609-18. Antidepressiva onderdrukken ook TH1-activatieDiamond M, Kelly JP, Connor TJ. "Antidepressants suppress production of the Th1 cytokine interferon-gamma, independent of monoamine transporter blockade". Eur Neuropsychopharmacol. 2006 Oct;16(7):481-90.Maes M, Kenis G, Kubera M, De Baets M, Steinbusch H, Bosmans E."The negative immunoregulatory effects of fluoxetine in relation to the cAMP-dependent PKA pathway". Int Immunopharmacol. 2005 Mar;5(3):609-18.Brustolim D, Ribeiro-dos-Santos R, Kast RE, Altschuler EL, Soares MB. "A new chapter opens in anti-inflammatory treatments: the antidepressant bupropion lowers production of tumor necrosis factor-alpha and interferon-gamma in mice." Int Immunopharmacol. 2006 Jun;6(6):903-7.

Tricyclische en duale serotonerge-noradrenerge heropnameremmers door SNRI's (of SSRI-NRI-combinaties) hebben ook pijnstillende eigenschappen laten zienMoulin DE, Clark AJ, Gilron I, Ware MA, Watson CP, Sessle BJ, Coderre T, Morley-Forster PK, Stinson J, Boulanger A, Peng P, Finley GA, Taenzer P, Squire P, Dion D, Cholkan A, Gilani A, Gordon A, Henry J, Jovey R, Lynch M, Mailis-Gagnon A, Panju A, Rollman GB, Velly A; Canadian Pain Society.Pharmacological management of chronic neuropathic pain - consensus statement and guidelines from the Canadian Pain Society. Pain Res Manag. 2007 Spring;12(1):13-21Jones CK, Eastwood BJ, Need AB, Shannon HE. Analgesic effects of serotonergic, noradrenergic or dual reuptake inhibitors in the carrageenan test in rats: evidence for synergism between serotonergic and noradrenergic reuptake inhibition.Neuropharmacology. 2006 Dec;51(7-8):1172-80. Volgens recent bewijs hebben antidepressiva ook positieve eigenschappen bij experimentele auto-immunologische neuritis in ratten door Interferon bèta (IFN-bèta) te verminderen of door de NK-activiteit te vergroten bij depressieve patiënten , Drug targets in stress-related disorders. Curr Med Chem. 2005;12(15):1801-9.

Meer onderzoek is nodig naar het gebruik van antidepressiva, niet alleen bij psychiatrische ziektebeelden, maar ook bij niet-psychiatrische. Een psychoneuro-immunologische benadering kan nodig zijn voor een optimale therapie bij vele aandoeningenKulmatycki KM, Jamali F. "Drug disease interactions: role of inflammatory mediators in depression and variability in antidepressant drug response". J Pharm Pharm Sci. 2006;9(3):292-306. Misschien kunnen toekomstige antidepressiva worden gemaakt die of de werking van pro-inflammatoire cytokinen tegengaan of de productie van anti-inflammatoire cytokinen bevorderenO'Brien SM, Scott LV, Dinan TG. "Cytokines: abnormalities in major depression and implications for pharmacological treatment". Hum Psychopharmacol. 2004 Aug;19(6):397-403. Door verder te bouwen op de observaties dat positieve, emotionele gebeurtenissen het immuunsysteem soms versterken, zoals bij mystieke ervaringen het geval is, zouden, volgens Roberts, psychedelische medicijnen dit misschien kunnen doen. Onderzoek naar sIgA ondersteunt zijn hypothese, maar er is meer onderzoek nodigRoberts, Thomas B. (2006). "Do Entheogen-induced Mystical Experiences Boost the Immune System?: Psychedelics, Peak Experiences, and Wellness." Chapter 6 in Psychedelic Horizons. Westport, CT: Praeger/Greenwood.

In 2013 beschrijven Nathalie Deckx en haar coauteurs een mogelijk verband tussen het neuro-endocriene immuunsysteem en de ontsporing van auto-immuunziekten, zoals multiple sclerose., Neuroendocrine Immunoregulation in Multiple Sclerosis. Clinical and Developmental Immunology. 2013;2013:705232. Epub 8 december 2013.

 Kritiek
Uit een meta-analyse over 85 studies, gepubliceerd in 2001 in Health Psychology, blijkt dat er beperkt bewijs is voor de hypothese dat psychologische interventies invloed hebben op het menselijk immuunsysteem. Ook zou de literatuur belangrijke conceptuele en methodologische problemen nog moeten oplossen voor er definitieve conclusies getrokken kunnen worden. , Psychological interventions and the immune system: A meta-analytic review and critique (2001) Health Psychology, Vol 20(1), Jan 2001, 47-63. Uit systematisch literatuuronderzoek blijkt dat gerandomiseerde klinische tests naar het effect van psychotherapie op de overlevingskans bij kanker geen enkele positief resultaat heeft opgeleverd. , Psychotherapy and Survival in Cancer: The Conflict Between Hope and Evidence. Psychological Bulletin 2007, Vol. 133, No. 3, 367–394 Volgens James Coyne worden in dit onderzoeksveld positieve resultaten vaak selectief genoemd en vooral achteraf benadrukt. Zowel klinische significante resultaten als een verklaring van de dynamiek tussen het immuunsysteem en kankerontwikkeling zouden nog aangetoond moeten worden. , The Mind in Cancer: Low Quality Evidence from a High-Impact Journal. Science Based Medicine, 3 augustus 2012 Hier speelt ongetwijfeld ook nog eens mee dat negatieve onderzoeksresultaten vaak niet worden gepubliceerd, zoals onder andere psychiater en wetenschapsjournalist Ben Goldacre aantoont in zijn boek Bad Pharma.

 Zie ook
 Vecht-of-vluchtreactie
 Nocebo-effect
 Posttraumatische stressstoornis
 Psychosomatiek

 Externe links
 Psychoneuroimmunology
 Psychoneuroimmunology Research Society
 Home page of Robert Ader - University of Rochester
 UCLA-NPI Cousins Center for Psychoneuroimmunology
 Nederlandse Vereniging voor klinische Psycho-Neuro-Immunologie

Geneeskunde
Neurowetenschap
Endocrinologie
Immunologie
Protowetenschap



De Saba University School of Medicine is een universiteit, gespecialiseerd in geneeskunde, die gevestigd is op het Nederlandse eiland Saba. De universiteit beschikt over een campus.

De studenten komen vooral uit Noord-Amerika. Om de titel Doctor of Medicine te behalen studeren zij eerst twintig maanden op de universiteit om vervolgens twee jaar verder te studeren aan Amerikaanse of Canadese ziekenhuizen, waar de universiteit een partnerrelatie mee onderhoudt.

De universiteit werd opgericht in 1986. Deze kreeg haar vergunning in 1989 en de eerste klas startte in 1993.

 Zie ook
 Lijst van hogeronderwijsinstellingen in de Nederlandse Caraïben
 Saba Comprehensive School, voortgezet onderwijs

Saba
Nederlandse universiteit
Geneeskunde



Secundaire preventie is vroege opsporing van ziekten of afwijkingen bij personen die ziek zijn, een verhoogd risico lopen of een bepaalde genetische aanleg hebben. De ziekte kan daardoor eerder worden behandeld, zodat deze eerder geneest of niet erger wordt. Een voorbeeld is het behandelen met antistolling na een hartinfarct om een CVA te voorkomen.

zie ook primaire preventie

Geneeskunde



Met sekwester (uit het Latijn: sequestrare = in bewaring geven, scheiden, verwijderen) wordt een afgestorven deel van het lichaam aangeduid, dat door natuurlijke opruimingsprocessen los is gekomen van het gezonde weefsel en dat eventueel operatief verwijderd kan worden. Het proces van het ontstaan van sekwesters heet sekwestratie.

Een voorbeeld van een sekwester is los tussenwervelschijfmateriaal, dat vanuit de tussenwervelschijf in het wervelkanaal is geperst en operatief verwijderd kan worden.

Bij miltsekwestratie is sprake van een heel ander proces. Tijdens ernstige infectieziekten met hoge of langdurige koortsperiodes is er een verhoogde kans op sekwestratie van bloed in organen. Het orgaan groeit in korte tijd sterk waardoor de bloedbevattende ruimten worden vergroot. Het bloed raakt gesequestreerd in de milt en wordt dus onttrokken aan de circulatie. Dit resulteert soms in ernstige anemie en hypovolemie. Bij miltsequestratie wordt veelvuldig gebruikgemaakt van bloedtransfusies.

Geneeskunde



Sociale geneeskunde is het vakgebied binnen de geneeskunde dat zich vooral bezighoudt met preventieve zorg. Deze specialisatie duurt normaliter 4 jaar.
Specialisten (artsen) in deze sector zijn:

 Bedrijfsarts: geeft advies aan bedrijven op het gebied van arbeid en gezondheid.
 Verzekeringsarts: beoordeelt personen naargelang het recht op uitkering bij arbeidsongeschiktheid of bij letselschade.
 Arts voor maatschappij en gezondheid: werkt preventief bij groepen van mensen; vaccinatieprogramma's, reizigersadvies, tuberculosebestrijding, SOA poli, forensische geneeskunde.
 Sportarts: adviseert over belastbaarheid voor of tijdens sporten.

Geneeskunde



Dit is een lijst van hogeronderwijsinstellingen in de Nederlandse Caraïben. De lijst geeft een overzicht van de campussen per eiland.

 Aruba
 Aureus University School of Medicine
 Universiteit van Aruba
 Xavier University School of Medicine
 Instituto Pedagogico Arubano

 Bonaire
 Xavier University School of Medicine, in 2010 verplaatst naar Curaçao en hernoemd naar Avalon University
 Saint James School of Medicine, campus tot 2015

 Curaçao
 Avalon University School of Medicine
 Caribbean Medical University
 St. Martinus University Faculty of Medicine
 Universiteit van Curaçao
 Inter-Continental University of the Caribbean

 Sint Maarten
 American University of the Caribbean
 American University of Integrative Sciences (2013-2016, verplaatst naar Barbados)
 Universiteit van Sint Maarten

 Sint Eustatius
 American University of Integrative Sciences, in 2013 verplaatst naar Sint Maarten

 Saba
 Saba University School of Medicine

 Zie ook
 Lijst van hogeronderwijsinstellingen in Nederland



Onderwijs in het Koninkrijk der Nederlanden
Aruba
Bonaire
Curaçao
Sint Maarten (land)
Sint Eustatius
Saba



De medische genetica van Joden is het onderzoek, de screening en de behandeling van erfelijke aandoeningen die in het bijzonder voorkomen bij Joodse populaties.Rosner G, Rosner S, Orr-Urtreger A (2009). "Genetic testing in Israel: an overview". Annual Review of Genomics and Human Genetics. 10: 175–92. doi:10.1146/annurev.genom.030308.111406. . De genetica van Asjkenazische Joden zijn in het bijzonder onderzocht, hetgeen resulteerde in de ontdekking van vele erfelijke aandoeningen die geassocieerd worden met deze etnische groep. De medische genetica van Sefardische en Mizrahi Joden is gecompliceerder omdat zij genetisch diverser zijn.Bloch T (August 21, 2009). "Sephardi Jews lack screening programs for their genetic diseases". Haaretz.Kolata G (December 7, 1993). "Nightmare or the Dream Of a New Era in Genetics?". New York Times. Organisaties zoals Dor Yeshorim bieden screeningprogramma's aan voor erfelijke aandoeningen die voorkomen bij Asjkenazische Joden. Deze programma's hebben een belangrijke rol gespeeld in het verminderen van het aantal patiënten met de ziekte van Tay-Sachs.Ostrer H (November 2001). "A genetic profile of contemporary Jewish populations". Nature Reviews. Genetics. 2 (11): 891–8. doi:10.1038/35098506. .

Asjkenazische ziekten
De huidige populatie van Asjkenazische Joden betreft 10 miljoen, en zij stammen af van slechts 350 personen die ongeveer 600-800 jaar geleden leefden. Die populatie stamt af uit Europa en het Midden-Oosten. Er zijn aanwijzingen dat deze verlaagde populatie heeft geleid tot het ontstaan van schadelijke allelen als gevolg van genetische drift. Om die reden is deze groep in het bijzonder intensief bestudeerd, waardoor vele mutaties zijn geïdentificeerd als prevalent in Asjkenazische Joden. Deze ziekten kunnen ook voorkomen in andere Joodse en niet-Joodse groepen. De specifieke mutatie die een ziekte veroorzaakt, kan variëren tussen populaties. Zo zijn er in Asjkenazische Joden twee verschillende mutaties in het glucocerebrosidasegen dat bij hun Gauchers niet in Joodse groepen is gevonden, maar wel één van deze mutaties. Enkele ziekten zijn bijna geheel beperkt tot Joden: zo komt familiale dysautonomie bijna niet voor in andere populaties.

+ Erfelijke aandoeningen prevalent in Asjkenazische JodenZiekteAutosomaal recessief/dominantGenDragersfrequentie FavismeX-gebondenG6PD Syndroom van BloomAutosomaal recessiefBLM1/100 Borstkanker and eierstokkankerAutosomaal dominantBRCA1 of BRCA2resp. 1/100 en 1/75 Canavan ziekteAutosomaal recessiefASPA1/60 Congenitale doofheidAutosomaal recessiefGJB2 of GJB61/25 TaaislijmziekteAutosomaal recessiefCFTR1/25 Hemofilie CAutosomaal recessiefF111/12 Familiale dysautonomieAutosomaal recessiefIKBKAP1/30 Familiaire hypercholesterolemieAutosomaal dominantLDLR1/69 Familiale hyperinsulinemieAutosomaal dominantABCC81/125–1/160 Anemie van FanconiAutosomaal recessiefFACC1/100 Ziekte van GaucherAutosomaal recessiefGBA1/7–1/18 Glycogen Storage Disease type 1aAutosomaall recessiefG6PC1/71 Mucolipidosis IVAutosomaal recessiefMCOLN11/110 Ziekte van Niemann-Pick type AAutosomaal recessiefSMPD11/90 Nonclassical 21 OHase deficiencyAutosomaal recessiefCPY211/6 Ziekte van ParkinsonAutosomaal dominantLRRK21/42 Ziekte van Tay-SachsAutosomaal recessiefHEXA1/25–1/30 Dystonia musculorum deformansAutosomaal dominantDYT11/4000 Syndroom van UsherAutosomaal recessiefPCDH151/72

Andere aandoeningen
De volgende aandoeningen komen ook veel vaker voor bij Joden, maar ook onder de niet-Joodse bevolking:
 Ziekte van Crohn en Crohn colitis
 Alfa-1 antitrypsine deficiëntie (AAT) (autosomaal dominant)https://www.asperbio.com/asper-reprogenetics/ashkenazi-jewish-diseases-genetic-testing
 Adrenogenitaal syndroom
 Schizofrenie





De Accreditation Commission of Colleges of Medicine (ACCM) is een internationaal agentschap dat reviews en accreditaties afgeeft voor academische geneeskundige opleidingen. Het is gevestigd in Ierland.

Het NCFMEA, het onderdeel van het Amerikaanse ministerie van Onderwijs dat zich bezighoudt met de accreditatie van onderwijsinstellingen, gaf de ACCM een licentie om onderwijsinstellingen te accrediteren die een vergelijkbare standaard naleven als Amerikaanse academische instellingen voor geneeskunde. Van de World Federation for Medical Education (WFME) verkreeg het in 2017 een vergunning van tien jaar.

Het ACCM werkt voor overheden om medische opleidingen te keuren en heeft de volgende accreditaties afgegeven:

 Land School Eerste accreditatie  Einddatum accreditatie Aruba Xavier University School of Medicine 2015 31 mei 2018 Kaaimaneilanden St. Matthew's University 2001 30 juni 2019  Nevis Medical University of the Americas 2007 31 mei 2022 Saint Kitts University of Medicine and Health Sciences 2015  31 mei 2021  Sint Maarten American University of the Caribbean 1995 31 december 2021 Jordanië Universiteit van Jordanië 2016 31 mei 2022

 Zie ook
 Caribbean Accreditation Authority for Education in Medicine and other Health Professions (CAAM-HP)

Kwaliteitsmanagement
Geneeskunde
Onderwijsorganisatie
Onderwijs in Ierland



De American University of Integrative Sciences (Sint Maarten School of Medicine, AUIS), voorheen de University of Sint Eustatius School of Medicine, is een academische medische opleiding in de Caraïben. Het werd in 1999 opgericht op Sint Eustatius, in 2013 verplaatst naar Sint Maarten en in 2016 overgebracht naar Barbados. Het hoofdkantoor staat in Tucker in de Amerikaanse staat Georgia. Het instituut leidt op tot de graad Doctor of Medicine (MD) en de lessen zijn in het Engels.

Het instituut is geaccrediteerd door FAIMER International Medical Education Directory (IMED) en de AVICENNA Directory for Medicine.

 Geschiedenis
Het instituut werd opgericht met de naam University of Sint Eustatius School of Medicine (USESOM) en opende de deuren op 1 september 1999. Het verkreeg de goedkeuring van de regering van Sint Eustatius op 21 april 1999.

In september 2013 werd de school door een nieuwe eigenaar verplaatst naar Sint Maarten. Hier gaf de regering in januari 2014 goedkeuring aan de naamsverandering naar American University of Integrated Sciences, Sint Maarten School of Medicine. Ook werden er alternatieve geneeswijzen aan het studiepakket toegevoegd die binnen het Amerikaanse curriculum zijn geaccepteerd.

In november 2016 verkreeg de universiteit de goedkeuring van de regering van Barbados om daar naartoe te verhuizen, wat in mei 2017 gerealiseerd werd.

 Zie ook
 Lijst van hogeronderwijsinstellingen in de Nederlandse Caraïben

Geneeskunde
Universiteit
Sint Eustatius
Sint Maarten (land)
Barbados



De American University of the Caribbean (of Medicine, UAC) is een universiteit met de hoofdcampus vanaf 1978 op Montserrat en sinds 1996 op Sint Maarten. Het hoofdkantoor staat in Pembroke Pines in Florida. Het heeft geen betrokkenheid met de gelijknamige universiteit op Haïti.

Het is een commerciële universiteit met een Amerikaans curriculum voor geneeskunde. Sinds 2011 is het geaccrediteerd door de in Ierland gevestigde Accreditation Commission of Colleges of Medicine (ACCM), die door het Amerikaanse ministerie voor Onderwijs erkend is. De eigenaar van de universiteit is Adtalem Global Education, voorheen DeVry Inc.

 Geschiedenis
De universiteit werd door dr. Paul Tien opgericht en begon op 14 augustus 1978 met 107 studenten op de campus van de Mount St. Joseph University in Cincinnati, Ohio. Ondertussen werd een medische campus gebouwd op het eiland Montserrat (Bovenwindse Eilanden).

In 1989 werd de universiteit zwaar beschadigd door de orkaan Hugo, waarna de studenten hun onderwijs tijdelijk vervolgden aan de Wayland Baptist University in Plainview in Texas. Drie semesters later, in september 1990, keerden de studenten terug naar Montserrat. Op 18 juli 1995 raakte een groot deel van Montserrat onbewoonbaar door de uitbarsting van de vulkaan Soufrière. De universiteit zelf kwam onder de vulkanische as te liggen.

Voor de studenten werd een nieuw onderkomen gezocht. 250 van hen vervolgden tijdelijk hun studie in Belize en 280 in Cupecoy op Sint Maarten. Ondanks de verwoestingen die de orkaan Luis in september van dat jaar op Sint Maarten veroorzaakte, betekende het slechts een vertraging van het schooljaar met drie weken. Een jaar later werden ook alle studenten in Belize naar Sint Maarten overgebracht. Aan de bouw van een permanente campus werd in juli 1996 begonnen. De opening vond plaats op 1 mei 1998.

Op 5 en 6 september 2017 werd de universiteit getroffen door de orkaan Irma. Hoewel de beschadigingen meevielen, moesten alle studenten het eiland verlaten vanwege de herstelwerkzaamheden op het eiland. De lessen werden tijdelijk gevolgd op de North West England University (University of Central Lancashire) in het Verenigd Koninkrijk. Na enkele maanden keerden de eerste studenten terug. Een deel van de studenten maakte hun basisstudie nog wel in Preston af.

 Zie ook
 Lijst van hogeronderwijsinstellingen in de Nederlandse Caraïben

Universiteit
Geneeskunde
Sint Maarten (land)
Montserrat



Antithymocytenglobuline (afgekort ATG, Antilymfocytenglobuline (ALG) bij konijneneiwitten) is een medicijn dat paardeneiwitten bevat en patiënten met aplastische anemie kan behandelen. Bij deze ziekte worden de lichaamseigen stamcellen in het beenmerg vernietigd door de zogenaamde T-lymfocyten, specifieke cellen van het menselijk immuunsysteem. ATG is een medicijn van een gezuiverd diereneiwit, in dit geval van paarden of konijnen.

 Productie
ATG wordt gemaakt door eerst bloed af te nemen bij de mens en dit vervolgens te zuiveren. De gezuiverde lymfocyten worden geïnjecteerd bij een dier, meestal een paard of een konijn. Dit proces kan vergeleken worden met een vaccinatie. Wanneer een persoon een vaccinatie krijgt, wordt dit door het lichaam herkend als vreemd of onbekend. Het immuunsysteem begint antistoffen en proteïnen te produceren om zich tegen deze vreemde stof te verdedigen. Het lichaam probeert dan de vreemde stof te vernietigen. Het paard herkent deze menselijke lymfocyten dan ook als vreemd en zal antistoffen gaan aanmaken tegen de cellen. Deze antistoffen worden uit het paardenbloed gehaald. Vervolgens worden ze geïsoleerd en bewerkt.

 Toepassing
Nadat de antistoffen geïsoleerd en bewerkt zijn worden ze in de menselijke bloedbaan gebracht. Dit wordt gedaan met een speciaal infuus. De bedoeling is dat het langzaam in het lichaam terechtkomt. Het duurt ongeveer 4 tot 6 uur en dit 6 dagen lang. Dit is om de bijwerkingen te verminderen. Hiervoor moet men 10 dagen tot 3 weken in het ziekenhuis liggen. Men moet voor de behandeling geheel infectievrij zijn, omdat de afweer naar nul wordt gebracht. Na de behandeling krijgt de patiënt, indien nodig, nog 6 maanden bestraalde bloedproducten. De antistoffen vernietigen de menselijke T-lymfocyten. Omdat deze cellen deel zijn van het immuunsysteem zal een deel van de afweer vernietigd worden door de ATG. De patiënt zal voor enige tijd geïsoleerd moeten liggen. ATG wordt vaak gecombineerd met ciclosporine, die als tablet wordt ingenomen. De ciclosporine kapselt vervolgens nieuwe T-lymfocyten in, zodat het gedrag van de oude cellen niet wordt gekopieerd. De behandeling met ciclosporine duurt enkele maanden. De behandeling met ciclosporine heeft wel enkele risico's en bijwerkingen. Bijwerkingen zijn onder andere een hoge bloeddruk, tandvleeszwelling en een gestoorde nierfunctie. Het risico is dat de patiënt, voornamelijk in het begin, een verhoogde kans heeft op infecties. Er zijn veel bijwerkingen van ATG. De meest serieuze maar ook meest zeldzame bijwerking is een anafylactische schok. Dit is een overgevoelige reactie van het immuunsysteem. De meeste mensen ontwikkelen geen anafylaxis maar hebben vaak last van minder erge reacties zoals: griep, rillingen, huiduitslag en koorts. Wanneer de ATG stopt gaan de bijwerkingen ook weg.

Geneeskunde
Bloed- of immuunaandoening



De Aureus University School of Medicine, voorheen All Saints University of Medicine, is een private universiteit in Oranjestad, Aruba. Het instituut leidt op tot de graad Doctor of Medicine (MD).

De universiteit werd in 2004 opgericht en wijzigde haar naam in 2006 van All Saints University of Medicine naar Aureus University School of Medicine om zich te onderscheiden van andere universiteiten met dezelfde naam. De studenten komen vooral uit Noord-Amerika.

Aureus biedt een programma voor MD-studies van vier en vijf jaar, waarbij ook een semester wordt uitgeweken naar White Plains in New York. Om de titel Doctor of Medicine te behalen studeren zij eerst twintig maanden op de universiteit om vervolgens twee jaar verder te studeren aan voornamelijk Amerikaanse of Canadese ziekenhuizen, waar de universiteit een partnerrelatie mee onderhoudt.

De universiteit werd opgericht met goedkeuring van de Arubaanse regering en heeft accreditaties van de FAIMER International Medical Education Directory (IMED) en de AVICENNA Directory for Medicine.

 Zie ook
 Lijst van hogeronderwijsinstellingen in de Nederlandse Caraïben

Universiteit
Aruba
Geneeskunde



De Avalon University School of Medicine (AUSOM) is een private universiteit in Willemstad, Curaçao. Het hoofdkantoor staat in Youngstown Ohio.

AUSOM werd opgericht in 2003 in Bonaire als the Xavier University School of Medicine. In 2010 werd de universiteit overgeplaatst naar Curacao en kreeg het haar huidige naam, om zich te onderscheiden van de universiteit op Aruba met dezelfde naam.

Het instituut biedt in een vierjarige programma een curriculum tot de graad Doctor of Medicine. Een deel van het programma wordt in de Verenigde Staten afgelegd.

De universiteit werd opgericht met de toestemming van het ministerie van Onderwijs van Curacao en is geaccrediteerd door FAIMER International Medical Education Directory (IMED) en de AVICENNA Directory for Medicine.

 Zie ook
 Lijst van hogeronderwijsinstellingen in de Nederlandse Caraïben

Universiteit
Curaçao
Bonaire
Geneeskunde



Het biopsychosociaal model is een uitbreiding van een medisch model over het menselijk functioneren, waarin niet alleen aandacht is voor biomedische aspecten, maar ook voor psychologische en sociale factoren die mede bepalend zijn voor ziekte en het genezingsproces. Hoewel het model met medische claims is omkleed, wordt het vooral aangehangen door alternatief genezers. De uitwerking van het model is tot op heden prewetenschappelijk of pseudowetenschappelijk van aard gebleven.

Ontstaan
Het biopsychosociaal model heeft bekendheid gekregen door het werk van George L. Engel.Op Engelstalige wikipedia George L. Engel Engel was een cardioloog, die constateerde dat het mensmodel dat artsen hanteren mede bepalend is voor wat ze waarnemen als ziekte en de oorzaken daar van, en wat ze niet waarnemen.Engel, George (1977), The Need for a New Medical Model: A Challenge for Biomedicine. Science, Vol.196, Issue: 4286 (April 8, 1977), pp: 129-136

 Biomedisch model
Het gangbare mensmodel in de medische wetenschap is het biomedische model, waarin ziekte wordt gereduceerd tot een probleem in biologische processen. In het biomedische model heeft de arts de taak om de verstoorde processen terug te brengen tot hun oorspronkelijke evenwicht.
Dit model gaat uit van objectieve waarneming en falsifieerbare hypotheses, en is daarmee een klassiek wetenschappelijk model. Dit model ontstond in de 16e-17e eeuw, met het ontstaan van de moderne wetenschap. Hierin werd een onderscheid aangebracht tussen lichaam en ziel. Dit onderscheid maakte het voor de christelijke kerk acceptabel om medisch onderzoek toe te staan. Volgens de kerk was het lichaam de zetel van de ziel. De ziel was belangrijk, het lichaam was...
<blockquote>"…a weak and imperfect vessel for the transfer of the soul from this world to the next".Engel 1977 p. 131Vertaling: "... een zwak en gebrekkig vat om de ziel van deze wereld naar de volgende over te brengen".</blockquote>
Om die reden kon de kerk akkoord gaan met het opensnijden van lichamen, ten behoeve van wetenschappelijk onderzoek. Hierdoor begon het moderne inzicht in de werking van het lichaam, maar ontstond er ook een mechanische visie op het lichaam.

 Biopsychosociaal model
Psychologische en sociale aspecten worden in het biomedische model genegeerd, terwijl ze wel een belangrijk onderdeel vormen van het ziek zijn. Gedrag en omgeving zijn van invloed op het ontstaan, het verloop en de beleving van ziekte. En ziekte, of ziek-zijn, beïnvloedt ook het psychologisch welzijn en de sociale relaties.

Engel heeft dit biomedische model daarom uitgebreid met psychologische en sociale aspecten. Dit maakt het mogelijk om ook psychische en sociale aspecten waar te nemen, en te behandelen bij de behandeling van ziekten.

 Systeemdenken
Engel gaat in zijn model uit van het zogeheten systeemdenken, een geheel van interacterende processen. Critici stellen dat zijn model geen model is, maar een taxonomie:
"een hiërarchisch ingedeelde, steeds meer verfijnde laag van klassen, typen en soorten; in dit geval van atomen en moleculen tot en met de gemeenschap, de natie en de biosfeer."O.R.J. Delleman (2006), Naar een vertrouwd klinkend paradigma en een voorbeeld van een model voor de psychiatrie. Een conceptuele toevoeging aan de profielschets psychiater. Tijdschrift voor psychiatrie 48(2006)7, 525-531
Volgens dezelfde kritiek is zijn model ook geen systeemtheorie:
"Niet alleen is het eigenlijk geen model, ook systeemtheoretisch kent het een tekortkoming [...]. In een hiërarchie van systemen wordt het hogere systeem beschouwd als emergent aan – dus oprijzend uit – het onderliggende. Om bepaalde systemen samen in een hiërarchie van systemen te mogen zetten, moet er een beschrijving mogelijk zijn van de onderlinge relaties of ten minste een taal om die relaties in te beschrijven en te verklaren. De hiërarchie van systemen van Engel [...] begint bij subatomaire deeltjes, gaat verder met atomen, moleculen, organellen, cellen, weefsels, organen, het centraal zenuwstelsel, enzovoort. Mentale fenomenen worden hierbij beschouwd als emergent aan het centrale zenuwstelsel. Maar hier gaat het mis: er bestaat geen linguïstische brug tussen die twee. Wanneer we een aantal systemen uit de hiërarchie zoals te doen gebruikelijk samen nemen onder de verzamelnamen biologisch, psychologisch en sociaal, is het psychologische niveau daarmee emergent aan het biologische, en het sociale op zijn beurt aan het psychologische, terwijl we volgens Goodman niet beschikken over een geschikte taal om de onderlinge relaties te beschrijven. Dit maakt een dergelijke plaatsing in een hiërarchisch systeem discutabel."

 Zie ook
 Antipsychiatrie
 Holisme
 Psychologie
 Biomedische wetenschappen
 Sociale wetenschappen

 Literatuur
 Richard Frankel (2009), Biopsychosocial Approach: Past, Present, Future.
 S.Nassir Ghaemi (2009), The Rise And Fall Of The Biopsychosocial Model. Reconciling Art And Science In Psychiatry''.

Sociale wetenschap
Psychologie
Geneeskunde
Alternatieve behandeling
Protowetenschap



thumb|250px|Bottumor van de arm
thumb|250px|right|röntgenfoto van een reusceltumor in het kopje van het vierde middenhandsbeentje van de linkerhand.
thumb|250px|Microscopische opname van een (kwaadaardig) osteosarcoom.
Een bottumor of beentumor is een plaatselijke abnormale groei van cellen in het bot. Bottumoren (of botgezwellen) kunnen goedaardig (benigne) zijn of kwaadaardig (maligne).

Indeling
Een tumor heet kwaadaardig als hij de eigenschap heeft om in te groeien in het omliggende weefsel (infiltratie) en uit te zaaien (metastasering).

Een kwaadaardige tumor heet kanker:
Sarcoom (uitgaande van bindweefsel en afgeleiden), of
Carcinoom (uitgaande van epitheel e.d)

Kankers die beginnen in de botten worden primaire bottumoren genoemd. Kankers die beginnen in een ander deel van het lichaam (zoals de borst, longen of darmen zijn voorbeelden van secundaire of gemetastaseerde botkanker; die gedragen zich heel anders dan primaire bottumoren. Multipel myeloom verspreidt zich ook door het bot, maar is een ziekte van het beenmerg en wordt niet beschouwd als een primaire bottumor.

Zie de tabel voor enkele voorbeelden.
Goedaardige bottumor:  Primaire kwaadaardige bottumor:  Secundaire kwaadaardige bottumor (metastase):  Exostose  Osteosarcoom  Prostaatcarcinoom  Osteochondroom  Chondrosarcoom  Multipel myeloom  Solitaire botcyste  Ewing-sarcoom  Mammacarcinoom  Aneurysmatische botcyste  Fibrosarcoom  Coloncarcinoom  Reusceltumor  -  Longkanker

Oorzaken
De oorzaak van -primaire- botkanker is onbekend. Wel zijn er risicofactoren bekend die de kans om het te krijgen groter maken, zoals blootstelling aan straling, vroegere behandeling met chemotherapie, sommige botziekten, zoals de ziekte van Paget, en sommige zeldzame erfelijke ziekten. Soms wordt trauma genoemd als oorzaak, maar waarschijnlijk is dit een omkering van oorzaak en gevolg (fracturen die het gevolg zijn van een reeds bestaande maar nog niet ontdekte tumor).Bone Cancer: Risks and causes, Cancer Research UK

Epidemiologie
Primaire kwaadaardige bottumoren worden vooral bij kinderen en adolescenten gevonden.
Het gaat om 2% van de kanker bij kinderen, maar bij adolescenten is het de op een na meest voorkomende kanker.
De incidentie van botkanker is hoger in families met familiaire kanker syndromen. De incidentie van botkanker bij kinderen is ongeveer 5 gevallen per miljoen kinderen per jaar; in Nederland ongeveer 150.
Gemiddeld is er 1-8 maanden sprake van klachten voor de dokter wordt geraadpleegd.Chirurgie door H.J. Bonjer; ; vanderWerfftenBoschJ,

Secundaire botkanker, dus metastasen van een tumor elders, wordt vooral bij ouderen boven de 45 jaar gezien.

Symptomen
 Fractuur, met name spontane of pathologische fractuur bij een gering trauma; diagnose kan gemist worden wanneer het botvlies en/of de weke delen niet beschadigd zijn waardoor men niet aan een botbreuk denkt);
Botpijn, kan erger worden 's nachts;
Af en toe kan een knobbel of zwelling worden gevoeld op de plek van de tumor.

Sommige goedaardige tumoren hebben geen symptomen.

Aanvullend onderzoek
 Alkalische fosfatase bepaling in bloed; eventueel botfractie.
 Röntgenfoto van het bot
 Botbiopsie
 Botscan
 MRI van het bot en het omringende weefsel

Deze ziekte kan ook invloed hebben op de resultaten van de volgende tests:
Calcium- en fosfaatgehalte in het bloed
 bijschildklierhormoon

Behandeling
Iedere patiënt met een (kwaadaardige) bottumor wordt behandeld door een multidisciplinair behandelteam met veel ervaring in de behandeling van deze zeldzame aandoening. Er zijn vier behandelteams in Nederland actief, te weten; AMC in Amsterdam, UMCG in Groningen, UMCN Radboud in Nijmegen en LUMC in Leiden. Het team bestaat o.a. uit een (kinder)oncoloog, orthopeed, radioloog, patholoog, radiotherapeut, thoraxchirurg, neurochirurg, revalidatiearts, fertiliteitsarts, orthopedisch instrumentmaker, maatschappelijk werkende, fysiotherapeut, pedagogisch medewerker, oncologie verpleegkundige en verpleegkundig specialist. Aangezien de afwijking in het bot zit, is het eerste contact in het ziekenhuis meestal met de orthopeed. Gedurende het behandelingstraject is het multidisciplinaire team permanent bij de behandeling betrokken. De hoofdbehandelaar wisselt afhankelijk van het stadium waarin de patiënt zich bevindt, bijvoorbeeld tijdens de chemotherapie is dit de oncoloog, tijdens de chirurgie de orthopeed. Het beleid wordt tijdens het wekelijkse multidisciplinair overleg besproken.
In Nederland wordt de diagnose en het behandeladvies ondersteund door de Nederlandse Commissie voor Beentumoren. Veel specialisten, die werken in bovengenoemde Academische centra zijn lid van deze commissie.
Voor de behandeling van kwaadaardige bottumoren zie men
 en de artikelen over de afzonderlijke tumoren.

In België kan in principe ieder hospitaal zich bezighouden met bottumoren, al komt men in de regel wel bij een academisch hospitaal, zoals Leuven of Brussel terecht.

Benigne bottumoren hebben niet altijd een behandeling nodig, maar worden veelal radiologisch vervolgd of ze groeien. Chirurgische verwijdering van de tumor kan soms nodig zijn, bijvoorbeeld om een pathologische fractuur te voorkomen.

Vooruitzichten
De vooruitzichten zijn afhankelijk van het type van de tumor. Het resultaat is naar verwachting goed voor mensen met een goedaardige (benigne) tumor, hoewel sommige soorten van goedaardige tumoren (bijvoorbeeld chondromen) uiteindelijk kwaadaardig kunnen worden. De meeste patiënten met kwaadaardige bottumoren die zich niet hebben verspreid, genezen. Zoals gezegd dient behandeling plaats te vinden in een gespecialiseerd centrum, waarvan er in Nederland vier zijn.

Helaas is er na bestraling en/of chemotherapie een verhoogde kans op een tweede maligniteit verderop in het leven.

Mogelijke complicaties
Pijn
Verminderde functie, afhankelijk van de omvang van de tumor
Bijwerkingen van chemotherapie (afhankelijk van het type van de chemotherapie)
Verspreiding van de kanker naar andere nabijgelegen weefsels (metastase)

 Externe links
 Voorlichtingsfolder over bottumoren

Geneeskunde



thumb|300px|A. Schematische beginnende progressie van alfa-synucleïne-afzettingen in de eerste stadia van de ziekte van Parkinson, zoals voorgesteld door Braak en zijn collega's.B. Lokalisering van het gebied waar een significante afname in hersenvolume zichtbaar is in beginnende Parkinson, vergeleken met een groep deelnemers die géén Parkinson hadden. Schade aan de hersenstam bleek bij deze studie mogelijk het eerste waarneembare stadium van neuropathologie bij de ziekte van Parkinson.
thumb|Positieve alfa-synucleïne-kleuring in een lewy-lichaampje in een patiënt met de ziekte van Parkinson.
De Braak-stadiëring verwijst naar twee methoden om de ernst van pathologie vast te stellen bij de ziekte van Parkinson en de ziekte van Alzheimer. De methoden worden zowel in het onderzoek als in de diagnostiek toegepast. De stadiëring kan worden vastgesteld op basis van een autopsie van de hersenen.

 Ziekte van Parkinson
Het belangrijkste pathologische kenmerk van de ziekte van Parkinson is de celdood in de substantia nigra. De celdood is het grootst in het ventrale gedeelte van de pars compacta van de substantia nigra: tot 70% van de cellen in dit gedeelte zijn aangetast op het moment de patiënt overlijdt. Hoe de celdood tot stand komt, kan variëren. Eén van de manieren is de pathologische ophoping van alfa-synucleïne, een eiwit dat in de hersenen voorkomt. Door ophoping van dit eiwit, kunnen lewy-lichaampjes ontstaan.

 Theorie van Braak
De stadiëring van de ziekte van Parkinson werd voor het eerst beschreven door Heiko Braak in 2003. Braak en zijn collega's stellen dat Parkinson begint wanneer een aanvaller van buitenaf het lichaam binnendringt via de neus of het gastro-intestinale systeem en het centrale zenuwstelsel (CZS) bereikt. De aanwezigheid van lewy-lichaampjes in het enterische en perifere zenuwstelsel onderbouwen deze stelling. De lewy-pathologie verspreidt zich door het CZS en raakt vooral dikke en grotendeels ongemyeliniseerde neuronen. Volgens Braak en collega's begint de ziekte in het enterische zenuwstelsel en treedt het het CZS binnen via de nervus vagus.

Op basis van deze bevinding, hebben Braak en zijn collega's een stadiëringssysteem ontwikkeld, dat bestaat uit zes stadia. Elk stadium wordt gekenmerkt door abnormale pathologie in een specifieke neurologische structuur. Qua symptomatologie, nemen het type en de ernst van de kenmerken van de ziekte toe met elk hoger stadium.

De vroegere stadia worden gekenmerkt door niet-beweginggerelateerde symptomen, zoals een verminderd reukvermogen of constipatie. Bewegingsstoornissen presenteren zich meestal in de middelste stadia en cognitieve problemen ontstaan in de latere stadia.

 1e stadium
thumb|Braak-stadiëring: Lichtgeel: oorsprong van de pathologie van Parkinson.Roze/paars: 1e en 2e stadium.Blauw: 3e en 4e stadium.Oranje: 5e stadium.Donkergeel: volledige betrokkenheid van de neocortex, 6e stadium.
De ziekte begint in de structuren onderin de hersenstam en het reuksysteem. Met name de nucleus posterior nervi vagi in de medulla oblongata en de nucleus olfactorius anterior zijn aangetast. Lewy-neurieten, draadvormige alfa-synucleïne-ophopingen, komen in dit stadium nog meer voor dan de ronde lewy-lichaampjes.

 2e stadium
Bovenop de pathologie die wordt gezien in het eerste stadium, wordt het tweede stadium gekenmerkt door laesies in de nuclei raphes en de nucleus gigantocellularis in de medulla oblongata. De ziekte verspreidt zich dan omhoog langs de hersenstam, richting de locus caeruleus in de dorsale pons. Net als in het eerste stadium, zijn er meer lewy-neurieten dan -lichaampjes.

 3e stadium
Aan het begin van het derde stadium, heeft de ziekte de substantia nigra bereikt en beginnen zich lewy-laesies te vormen in de pars compacta. In de tweede helft van dit stadium, verspreidt de ziekte zich naar de nucleus basalis van Meynert, een groep cellen die acetylcholine produceren in de basale voorhersenen. In de structuren die in de eerste twee stadia zijn aangetast, beginnen zich meer lewy-lichaampjes te vormen.

 4e stadium
Het vierde stadium wordt gekenmerkt door ernstige beschadiging van dopaminerge cellen in de pars compacta van de substantia nigra. Ook de mesocortex en de allocortex worden aangedaan; de neocortex blijft nog gespaard. In de amygdala en in bepaalde kernen van de thalamus kan ook schade worden gevonden. Tevens raakt de nucleus olfactorius anterior ernstig beschadigd.

 5e stadium
De ziekte begint inmiddels de neocortex aan te tasten en bereikt structuren in de temporale, pariëtale en frontale kwabben. Er kan celdood worden waargenomen in de substantia nigra, de nucleus posterior nervi vagi, de nucleus gigantocellularis en de locus caeruleus.

 6e stadium
De ziekte heeft zich door de hele neocortex verspreid, waarbij zowel beweging als waarneming wordt aangetast. De ziekte is op zijn ernstigst.

 Ziekte van Alzheimer
Braak beschreef in 1991 ook de stadiëring van de ziekte van Alzheimer.

Stadia I en II worden gebruikt wanneer neurofibrillaire tangles zich nog beperken tot de regio transentorhinalis van de hersenen. In stadia III en IV worden ook onderdelen van het limbisch systeem, zoals de hippocampus, getroffen. In stadia V en VI is de hele neocortex betrokken. De Braak-stadiëring moet niet worden verward met de verspreiding van amyloïde plaques. Dat proces verloopt anders.

 Reisberg-stadiëring
De Reisberg-stadiëring is eveneens een stadiëringsmethode die gebruikt wordt bij dementie. In tegenstelling tot de Braak-stadiëring is deze niet zozeer gericht op de lichamelijk objectiveerbare afwijkingen, maar op de mate van beperking. De Reisberg-schaal loopt van 1 (gezond) tot en met 7 (zeer diep dement).

Geneeskunde
Neurologie



De Caribbean Accreditation Authority for Education in Medicine and other Health Professions (CAAM-HP) is een instelling voor de accreditatie van medische, tandheelkundige en diergeneeskundige opleidingen in de vijftien lidstaten van de Caribische Gemeenschap. De CAAM-HP werd opgericht in 2003. Het hoofdkantoor is gevestigd in Kingston, Jamaica.

Het NCFMEA, het onderdeel van het Amerikaanse ministerie van Onderwijs dat zich bezighoudt met de accreditatie van onderwijsinstellingen, gaf de CAAM-HP een licentie om onderwijsinstellingen te accrediteren die een vergelijkbare standaard naleven als vergelijkbare Amerikaanse academische instellingen. Daarnaast heeft het Canadese ministerie voor Onderwijs de instelling voor dit doel erkend.

 Zie ook
 Accreditation Commission of Colleges of Medicine (ACCM)

Kwaliteitsmanagement
Geneeskunde
Onderwijsorganisatie
Caraïben



De Caribbean Medical University (CMU) is een universiteit in Willemstad op Curaçao. Het voert een Amerikaans curriculum en leidt op tot de graad Doctor of Medicine (MD).

De universiteit werd in 2007 opgericht en start drie maal per jaar studies, in januari, mei en september, met een groepsgrootte van 45 studenten. De studies worden in vier semesters afgesloten in het World Trade Center van Curaçao. Daarna volgt een klinisch vervolg van zes semesters in ziekenhuizen in de Verenigde Staten.

Het instituut is geaccrediteerd door FAIMER International Medical Education Directory en AVICENNA Directory for Medicine.

 Zie ook
 Lijst van hogeronderwijsinstellingen in de Nederlandse Caraïben

Universiteit
Geneeskunde
Curaçao



Cees  J.J. Avezaat (Breda 1942) doorliep het gymnasium aan het Onze Lieve Vrouwelyceum te Breda (1960). Hij was hoogleraar in de neurochirurgie aan het Erasmus MC te Rotterdam 1987-2007.

 Literatuur
Wikken en Wegen,  oratie 1987.
Gewikt en Gewogen, rede bij het afscheid als hoogleraar in de neurochirurgie aan het Erasmus MC, faculteit van de Erasmus Universiteit Rotterdam op 2 maart 2007.
Cees J.J. Avezaat, Josee Van Eijndhoven, J.T.J. Tans, Andrew Maas (red.) 1993, Intracranial Pressure  VIII. Proceedings of the 8th International Symposium on Intracranial Pressure, held in Rotterdam, The Netherlands. Springer Verlag.
A. Marmarou, Russell Bullock, co-auteur: C. Avezaat (red.) 1998, Intracranial Pressure and Neuromonitoring in Brain Injury, Proceedings of the Tenth International ICP Symposium, Williamsburg, Virginia, May 25-29, 1997. Springer Verlag.
Wai S. Poon, Cees J.J. Avezaat, Matthew Chan, Keith Goh, Marek Czosnyka (red.) 2005, Intracranial Pressure and Brain Monitoring XII. Springer Verlag
Katharina T. Paul,  Cees J.J. Avezaat, Jan N. IJzermans, Roland D. Friele, Roland A. Bal, 2013, 'Organ donation as transition work: Policy discourse and clinical practice in The Netherlands', in: Health, vol. 18, 4: 369-387.

 Geneeskunde
Hoogleraar aan de Erasmus Universiteit Rotterdam



De Celon RFITT-methode (Radio Frequency Induced Thermo Therapy) is een medische "minimaal invasieve" techniek voor onder andere de behandeling van hypertrofische neusschelpen en spataderen in de benen.

Bij deze endoveneuze techniek wordt door middel van een katheter het aangedane bloedvat van binnenuit behandeld door de afgifte van radiofrequente golven. Hierdoor warmt de binnenkant van het bloedvat op en verkleven de bloedvatwanden aan elkaar waardoor het vat gedicht is.

De katheter wordt via een klein sneetje door de huid ingebracht in het bloedvat en zo opgevoerd. Daarna wordt de katheter telkens een stukje teruggetrokken, waarna het achterliggende vat wordt gesloten. De ingreep vindt gewoonlijk plaats op de polikliniek onder lokale verdoving. De behandeling is minder belastend dan de traditionele manier van behandelen van spataders, het zogenaamde "strippen". Bij deze techniek wordt het aangedane bloedvat geheel chirurgisch verwijderd.

Ervaring in Nederland
 Atrium Medisch Centrum te Heerlen
 Antoniusziekenhuis te Nieuwegein
 Deventer Ziekenhuis te Deventer
 Elkerliek Ziekenhuis te Helmond
 Ikazia Ziekenhuis te Rotterdam
 Isala te Zwolle
 Mauritskliniek te Den Haag
 Spaarne Ziekenhuis te Hoofddorp

Medische apparatuur
Geneeskunde



thumb|Erythema migrans, een pathognomonisch symptoom van de ziekte van Lyme dat zich voordoet in 60% van de gevallen

Chronische Lyme (niet te verwarren met de ziekte van Lyme) is een vermeende ziekte en een pseudowetenschappelijke diagnose die zou ontstaan bij een mogelijk eerder doorgemaakte Lyme infectie die niet (voldoende) werd behandeld. De diagnose wordt gesteld door alternatieve behandelaars. "De ziekte" omvat een breed scala aan symptomen waarvoor geen wetenschappelijk bewijs bestaat dat deze verband houden met een Borrelia burgdorferi infectie.Feder, HM; Johnson, BJB; O'Connell, S; et al. (October 2007). "A Critical Appraisal of "Chronic Lyme Disease"" (PDF). NEJM. 357 (14): 1422–30. doi:10.1056/NEJMra072023. .  Er is geen klinisch bewijs dat aantoont dat de ziekte van Lyme kan persisteren na een antibioticakuur.Baker, P. J. (14 July 2010). "Chronic Lyme disease: in defense of the scientific enterprise". The FASEB Journal. 24 (11): 4175–4177. doi:10.1096/fj.10-167247. .

Bij "chronische" Lyme is een positieve bloedtest en aanwezigheid van objectieve symptomen niet nodig om de diagnose te kunnen krijgen; de symptomen bestaan vaak ook uit niet specifieke klachten die bij iedereen in meer of mindere mate wel aanwezig zijn.Hall, Harriet. "Does Everybody Have Chronic Lyme Disease? Does Anyone?". Science Based Medicine.

Ziekte van Lyme
|Borrelia burgdorferi is de veroorzaker van lymeziekte
De term chronische Lyme houdt niet hetzelfde in als neuroborreliose, ook wel (onbehandelde/late) stadium 3 lymeziekte genoemd, waarbij er sprake is van artritis, neuropathie en encefalomyelitis."CDC - Post Lyme Disease Syndrome - Lyme Disease". Cdc.gov. February 7, 2013. Retrieved July 5, 2013. Cairns V, Godwin J (December 2005). "Post-Lyme borreliosis syndrome: a meta-analysis of reported symptoms". Int J Epidemiol. 34 (6): 1340–45. doi:10.1093/ije/dyi129. .  Het houdt ook niet hetzelfde in als Post Lyme syndroom, een verschijnsel waarbij symptomen na effectieve behandeling aanwezig blijven; het komt voor bij minder dan 5% van de behandelde Lyme-patiënten.Bope, Edward T.; Kellerman, Rick D. (2012). Conn's Current Therapy 2013: Expert Consult: Online. Elsevier Health Sciences. p. 151. .  In de meeste gevallen is er geen objectief bewijs dat personen met "chronische Lyme" ooit een daadwerkelijke Lyme-infectie hebben doorgemaakt en zijn de bloedtesten negatief."Ten Facts You Should Know About Lyme Disease". Infectious Diseases Society of America. May 10, 2011. Retrieved June 18, 2013.

De symptomen van chronische Lyme doen sterk denken aan het chronischevermoeidheidssyndroom en fibromyalgie. Er zijn artsen die deze symptomen toeschrijven aan "chronische Lyme", of andere tekenbeetinfecties (Bartonella en Babesia), ook terwijl hier geen objectief bewijs voor bestaat.Wolfe F (April 2009). "Fibromyalgia wars". J. Rheumatol. 36 (4): 679–83. doi:10.3899/jrheum.081180. .

Controverse
Er bestaat overeenkomst over de behandeling van vroege ziekte van Lyme. Het bestaan van "chronische Lyme" wordt over het algemeen sterk verworpen en er bestaat geen overeenkomst over de prevalentie, diagnostische criteria en behandeling. De diagnose wordt slechts door enkele artsen gebruikt, ondanks een gebrek aan overtuigend wetenschappelijk bewijs voor het bestaan er van.

Chronische Lyme is een onbestaande ziekte, waarbij alledaagse of onverklaarbare lichamelijke klachten onder de noemer "chronische Lyme" worden geplaatst, ook al is er geen bewijs voor een infectie. Er is dus ook geen sprake van een controverse.http://www.fasebj.org/content/24/11/4175 https://www.ncbi.nlm.nih.gov/pubmed/20631327

'Chronische Lyme' is wellicht vergelijkbaar met [een parasietenwaan], waarbij iemand gelooft te lijden aan een niet traceerbare infectie [die echter niet bestaat]; online forums toegewijd aan het onderwerp tonen de last van de ziekte, [de] angst en het risico dat deze patiënten lopen. Velen van hen hebben veel kennis over de technische aspecten van Lymeziekte en de verschillende serologische benaderingen. Zij verwerpen één feit en dat is hun negatieve diagnose en het niet bestaan van hun infectie, [al dan niet] na een behandeling.

— National Collaborating Centre for Infectious Diseases (Canada)https://nccid.ca/publications/lyme-disease-in-canada-an-update-on-case-definitions-and-treatments/

Er worden door alternatieve artsen en kwakzalvers veel middelen en producten aangeboden die zouden helpen bij chronische Lyme. Onder deze behandelingen valt ook het langdurige gebruik van antibiotica, terwijl er geen bewijs van een (doorgemaakte) infectieziekte bestaat. Er is geen bewijs dat deze behandelingen succesvol zijn. In feite kunnen de "behandelingen" juist een nadelig effect hebben op de gezondheid.Salzberg, Steven (2016-04-04). "Long-Term Antibiotic Use For Lyme Disease Doesn't Work, Study Finds". Forbes.  De Infectious Diseases Society of America (ISDA), de American Academy of Neuology, de CDC, adviseren tegen het gebruik van langdurige antibioticakuren.Wormser GP; Dattwyler RJ; Shapiro ED; et al. (November 2006). "The clinical assessment, treatment, and prevention of lyme disease, human granulocytic anaplasmosis, and babesiosis: clinical practice guidelines by the Infectious Diseases Society of America" (PDF). Clin. Infect. Dis. 43 (9): 1089–1134. doi:10.1086/508667. . Halperin JJ, Shapiro ED, Logigian E, et al. (July 2007). "Practice parameter: treatment of nervous system Lyme disease (an evidence-based review): report of the Quality Standards Subcommittee of the American Academy of Neurology". Neurology. 69 (1): 91–102. doi:10.1212/01.wnl.0000265517.66976.28. . ""Chronic Lyme Disease" Fact Sheet". National Institute of Allergy and Infectious Diseases. April 17, 2009. Archived from the original on 11 June 2015.  Ook de ontdekker van de ziekte van Lyme, Allen Steere, betwist het bestaan ervan.http://articles.chicagotribune.com/2010-12-08/health/ct-met-chronic-lyme-disease-20101207_1_chronic-lyme-corner-foundation-disease

Misdiagnoses
De alternatieve artsen die de informele diagnose van "chronische Lyme" stellen zijn gewoonlijk geen experts in infectieziekten en de behandeling daarvan.https://www.medscape.com/viewarticle/834312 Zo wordt fibromyalgie vaak ten onrechte gediagnosticeerd als chronische Lyme. Antibioticakuren verbeteren deze klachten niet.https://www.ncbi.nlm.nih.gov/pubmed/8240427 De niet-bestaande ziekte "chronische Lyme" kan het gevolg zijn van onbegrepen lichamelijke klachten waarvoor nog geen oorzaak is gevonden.

Er zijn patiënten geweest die in het chronischelymecircuit een diagnose van chronische Lyme kregen, maar later een andere ziekte bleken te hebben, waarvan één geval achteraf een hersentumor bleek te hebben.https://lymescience.org/robert-brain-tumor-not-chronic-lyme/

Chronischelymepatiëntengroepen hebben de nepdiagnose ook toegeschreven aan bekende figuren die leden aan een bepaalde ziekte, waaronder Stephen Hawking. Zo zou hij zogenaamd ook aan chronische Lyme hebben geleden. De bloedtesten waren echter negatief en Hawking zelf verwierp de diagnose.https://www.lymeneteurope.org/forum/viewtopic.php?f=7&t=3647

De Amerikaanse organisatie van kinderartsen, de American Academy of Pediatrics, benadrukt dat "chronische Lyme" geen officiële medische diagnose is. Meerdere artsenorganisaties hebben hun zorgen uitgesproken over het diagnosticeren van "chronische Lyme" in (jonge) kinderen. Het leidt tot misdiagnoses, schadelijke behandelingen en schooluitval.https://lymescience.org/medical-child-abuse/

Onderzoeken hebben uitgewezen dat personen met "chronische Lyme' die langdurige antibioticakuren kregen het qua gezondheid niet beter doen dan degenen die placebo's toegediend kregen.https://www.niaid.nih.gov/diseases-conditions/lyme-disease-antibiotic-treatment-research De nutteloze behandelingen voor chronische Lyme kunnen tevens leiden tot complicaties, waaronder dodelijke infecties.http://scienceblogs.com/insolence/2017/06/21/deaths-and-complications-due-to-treating-the-fake-disease-known-as-chronic-lyme-disease/

Psychiatrie
Psychiatrische aandoeningen komen vaker voor bij personen die geloven dat zij lijden aan chronische Lyme. Er blijkt tevens sprake te zijn van een neiging om de subjectieve symptomen te overdrijven.https://onlinelibrary.wiley.com/doi/full/10.1002/art.24314
De overtuiging van een onbestaande en zogenaamd persisterende lyme-infectie hangt ook samen met complotdenken.http://www.rense.com/general67/plumislandlyme.htm http://sci.tech-archive.net/Archive/sci.med.diseases.lyme/2005-09/msg00122.html http://www.lymeinducedautism.com/

Chronische Lyme patiënten omschrijven zichzelf vaak als eenzaam en suïcidaal. Dit hangt sterk samen met het feit dat artsen de aandoening niet erkennen.https://www.nrc.nl/nieuws/2019/04/13/zes-op-de-tien-chronische-lymepatienten-is-eenzaam-a3956828https://eenvandaag.avrotros.nl/item/chronische-lyme-patienten-denken-vaak-aan-zelfdoding-mijn-leven-geef-ik-een-rapportcijfer-4/ Er is tot op heden (2019) geen standaard behandeling voor chronische Lyme, en het is niet duidelijk of psychiatrische hulp en/of revalidatie effectief kunnen zijn.

Belangengroepen van "chronische Lyme" patiënten hebben zich tevens meermaals schuldig gemaakt aan stalking, bedreiging en intimidatie jegens artsen, en soms ook voormalige Lymepatiënten, die de pseudoziekte en het gebruik van langdurige antibioticakuren verwerpen.

Allen Steere, de reumatoloog die lyme ontdekte en beschreef, kreeg beveiliging toegewezen.http://www.nytimes.com/2001/06/17/magazine/17LYMEDISEASE.html http://www.nature.com/nature/journal/v439/n7076/full/439524a.html https://www.ncbi.nlm.nih.gov/pubmed/16452949 http://www.slate.com/articles/health_and_science/medical_examiner/2013/07/the_new_york_times_chronic_lyme_disease_placebo_effects_and_misleading_anecdotes.html?via=gdpr-consent

Het foutieve geloof in chronische Lyme kan leiden tot Munchhausen by proxy in ouder-kindrelaties.https://www.sciencedirect.com/topics/medicine-and-dentistry/lyme-disease-controversy

Duitse lymeklinieken
Er zijn klinieken in Duitsland die langdurige antibioticakuren aanbieden voor personen die ten onrechte geloven dat zij lijden aan de ziekte van Lyme. Een undercover bezoek van Zembla ontdekte toen dat de "diagnostische" testen van de kliniek niet betrouwbaar zijn: 85% van de gezonde proefpersonen kreeg ten onrechte de diagnose Lyme. Er was ook sprake van misdiagnoses: zo waren er patiënten die eigenlijk leden aan amyotrofe laterale sclerose of de ziekte van Parkinson.https://zembla.bnnvara.nl/nieuws/komende-uitzending-undercover-in-de-duitse-lyme-kliniek

Situatie in Nederland
Ook in Nederland bestaan er zorgklinieken die behandelingen aanbieden voor chronische Lyme, onder andere in Amsterdam. De Monitor van de NCRV heeft in april 2017 aangetoond dat patiënten worden gediagnosticeerd en behandeld op basis van een onbetrouwbare Lymetest uit Duitsland, de zogeheten LTT-test (lymfocyten transformatie test). Er is geen bewijs dat deze test betrouwbaar is.https://www.kwakzalverij.nl/nieuws/lyme-held-geert-kingma-gebruikt-onbetrouwbare-test/

Zie ook
 Complottheorie
 Big Pharma
 Kwakzalverij
 Modeziekte
 Morgellons
 Parasietenwaan
 Pseudologia phantastica
 Somatoforme stoornis

Geneeskunde
Pseudowetenschap



thumb|Een arts kan via het internet de gegevens van een patiënt bekijken.
eHealth, e-Health, telehealth, telegeneeskunde, telemedicine, is het toepassen van informatie- en communicatietechnologie ten dienste van de gezondheidszorg.Eng, T., The e-Health Landscape – a terrain map of emerging information and communication technologies in health and health care. Princeton NJ: The Robert Wood Johnson Foundation, 2001.Wat is telemedicine? bij Ogdeo (ogdeo.com, website niet meer beschikbaar)Telehealth & Telecare – de toekomst van e-health uit 2011 bij Frankwatching"Gebrek aan regie belemmert de telezorg" uit 2010 van de Nederlandse Organisatie voor Wetenschappelijk Onderzoek (ethiekonderzoek.nl, PDF niet meer beschikbaar) eHealth omvat diverse technieken, projecten, services en systemen die op afstand werkzaam zijn, van oudsher vooral via de telefoonlijn, maar sinds de wijdere beschikbaarheid van breedbandverbindingen steeds meer via het internet. eHealth kan personeelsdruk verminderen en kosten besparen. EHealth is een toepassingsgebied van klinische informatiekunde, dat behoort tot het overkoepelende vakgebied medische informatiekunde.

Doordat het fysieke contact ontbreekt kan de zorgverlener geen gebruik maken van lichamelijk onderzoek of non-verbale communicatie maar is afhankelijk van wat de patiënt hem vertelt.Richtlijn online artspatient-contact 2007 van KNMG (PDF - gearchiveerd in het Internet Archive) Wel kunnen biometrische gegevens doorgezonden worden.scan uit 2004 in archief van VitalSys (vitalsys.be, niet meer beschikbaar) Diverse richtlijnen voor zorgverleners stellen dat zorgverlener en patiënt elkaar wel gezien moeten hebben. Gezien de onveiligheid van het internet kan privacygevoelige informatie bij onbevoegden terechtkomen.

De term eHealth komt voor het eerst in 1999 voor in de wetenschappelijke literatuur.Claudia Pagliari et al (2005). What Is eHealth (4): A Scoping Exercise to Map the Field. J Med Internet Res. Jan–Mar; 7(1): e9. Door onder andere de World Health Organization en Europese Unie worden richtlijnen opgesteld ter bevordering van eHealth. In landen waar de afstanden groter zijn (Canada, VS) is eHealth sterk aanwezig.

In 2004 liep een proefproject in België met het Wit-Gele Kruis waarbij hulpbehoevende bejaarden en chronisch zieken op afstand (dus online) werden gevolgd. Onderzoek in Nederland wijst uit dat bij Zorg op Afstand het aantal verwijzingen van patiënten naar het ziekenhuis met 70 procent afneemt. Volgens sommige critici worden de voordelen van eHealth veel te positief voorgesteld. Ook zou de definitie van eHealth erg rommelig zijn. Zo laat men vaak ook de automatisering van o.a. ziekenhuizen en huisartsen onder eHealth vallen. Een zwakke definitie maakt het erg moeilijk om het effect van "eHealth" te meten.

De artsenvereniging Koninklijke Nederlandsche Maatschappij tot bevordering der Geneeskunst en het Nederlands Huisartsen Genootschap hebben elk richtlijnen doen verschijnen over het online doen van consulten.NHG-Standpunt over online arts-patiënt contacten uit 2005 bij het NHG (gearchiveerd)

Ontwerp en Implementatie

Er zijn diverse modellen en frameworks voor het ontwerpen van eHealth technologieën. Veel van die modellen zijn expert-gericht of komen uit de software engineering. Echter, voor duurzame eHealth-technologieën is participatie van stakeholders van belang. Dit houdt in dat stakeholders (betalers, zorgverleners, patiënten) gedurende het ontwerpproces betrokken worden om de toegevoegde waarden (klinisch, gedrag, zorgorganisatie) te bepalen en te testen of de technologie in wording daaraan voldoet. Inzichten uit persuasieve technologie en business modelling zijn van belang om de behoeftes van stakeholders te vertalen in gebruikersgerichte designs en om business modellen op te stellen voor de implementatie. Om dit proces te begeleiden is een holistische aanpak nodig die gebruikers, technologie en de sociaal-economische omgeving addreseert in ontwerp en implementatie. Deze aanpak is beschikbaar (Grounding eHealth, Nijland, 2011) en zal via een eHealthwiki toegankelijk zijn (in wording).

 Toepassingen
 Telemonitoring - Op afstand toezicht houden op patiënten. Bijvoorbeeld een cardioloog kan via de bloeddrukmeter en de weegschaal van de patiënt een waarschuwing krijgen dat mogelijk hartfalen dreigt; een ingebouwde defibrillator kan de locatie doorgeven van een patiënt die onwel is.Telemonitoring: thuisbewaking van hartpatienten bij het Sint Lucas Andreas Ziekenhuis (gearchiveerd)Telemonitoring bij de Nederlandse Hartstichting (gearchiveerd)
 Telecoaching - Begeleiding op afstand. Dit is meestal een langer proces met diverse contactmomenten, bijvoorbeeld voor fysiotherapie of psychologische hulp.
 Telezorg of zorg op afstand - Aanbieden van zorg voor de oude mensen en mensen in fysiek minder goede staat zodat ze zelfstandig in hun eigen huis kunnen blijven wonen waarbij geen direct contact is met zorgverlener.
 Teleconsultatie - Raadplegen van een zorgverlener op afstand door een patiënt of andere zorgverlener.Rapport Teleconsultatie, Toepassingen en Connectiviteit uit 2010 van Nederland Breedbandland (PDF) (gearchiveerd)
 Telediagnose - Diagnosticeren op afstand, voornamelijk in onherbergzame gebieden.
 Teleradiologie - Verzenden van resultaten van medische beeldvorming.
 Telechirurgie - Opereren op afstand met behulp van robots.
 E-consult - Men ontvangt een consult via webcam, e-mail of telefoon van bijvoorbeeld een fysiotherapeut.

Technieken
 Domotica - Integratie van technologie en diensten in huis zodat zorgbehoevenden langer thuis kunnen blijven wonen
 Settopbox - Elektronisch apparaat wat de televisie verbindt met externe bronnen en het signaal decodeert zodat het op de TV te zien is. Wordt veel gebruikt bij teleconsultatie en telemonitoring.
Beleid in Nederland rondom eHealth
De Nederlandse Rijksoverheid stimuleert de zorgsector om meer eHealth aan te bieden en om de mogelijkheden bij hun patiënten onder de aandacht te brengenOverheid stimuleert E-Health, https://www.rijksoverheid.nl/onderwerpen/e-health/inhoud/overheid-stimuleert-e-health. Het Rijk heeft een aantal doelen voor eHealth:
 Toegang tot eigen medische gegevens
 Zelfstandig metingen doen door de patiënt en delen met hun zorgverlener
 Online contact met zorgverlener
Om deze doelen te verwezenlijken, onderneemt het Rijk verschillende acties:
 Ideeën voor e-Health verder brengen
 Zorgvernieuwers ondersteunen via online platform
 Digitale uitwisseling makkelijker maken
 Kennis delen over e-Health
 e-Health bekender maken
 Veilig medische gegevens verzamelen en uitwisselen
eHealth is ook een van de programma’s binnen het Citrienfonds dat is opgesteld door minister Schippers om als UMC’s een aantal maatschappelijke uitdagingen gezamenlijk aan te pakken. De doelstelling van het programma is om een integrale persoonsgerichte digitale zorgomgeving te realiseren, die de patiënt in staat stelt zijn ziekte te managenhttp://www.nfu.nl/programma/e-health/programma.

 België
Begin mei 2018 lanceerde federaal minister van Volksgezondheid Maggie De Block het Belgische onlineportaal 'Mijngezondheid', dat de unieke toegangspoort voor gegevens over iemands gezondheid zou moeten worden. Het platform zou een overzicht bieden van alle medische en administratieve gegevens die elektronisch beschikbaar zijn, zoals iemands patiëntendossier bij de huisarts of zijn of haar gegevens uit het ziekenhuis. De gebruiker kan via single sign-on doorklikken naar het juiste platform waar hij of zij de gegevens kan inkijken. Men kan zich aanmelden op 'Mijngezondheid' via onder andere de e-ID en de app 'itsme'. Opdat de gegevens via 'Mijngezondheid' geraadpleegd kunnen worden, moeten externe platformen zich ermee linken. Voor het platform werkt de FOD Volksgezondheid samen met onder andere patiëntenorganisaties (zoals het Vlaams Patiëntenplatform) en de verschillende digitale platformen die gezondheidsgegevens beschikbaar stellen.

Twee maanden na de lancering werd het portaal uitgebreid met een Duitstalige versie, een koppeling naar gezondheidsinformatie van de website 'gezondheid en wetenschap' (van het Centrum voor Evidence-Based Medicine in opdracht van de Vlaamse overheid) en een koppeling naar de 'eBox' van de sociale zekerheidsinstellingen.

 Externe links
 Uitgebreide geschiedenis van de telegeneeskunde
 Mijngezondheid
 gezondheid en wetenschap

Gezondheidszorg
Geneeskunde



De geschiedenis van de geneeskunde is al bijna zo oud als de mensheid, en zeer uitgebreid. Alle menselijke gemeenschappen en samenlevingen uit het verleden hebben hun eigen opvattingen gehad over zaken als geboorte, dood, ziektes en genezing. In oude tijden werden ziektes vaak toegeschreven aan het werk van demonen en andere kwaadaardige wezens, of de wil van een god. Deze opvattingen vindt men vandaag de dag nog steeds terug in bepaalde culturen.

 Prehistorie
thumb|left|200px|Schedel met een gat dat getuigt van schedeltrepanatie.
Er zijn geen geschreven bronnen die kunnen bevestigen wanneer de mens zich voor het eerst serieus bezig is gaan houden met het behandelen of voorkomen van ziektes. Tevens is niet met zekerheid te zeggen hoe de eerste geneeskunde eruitzag. Wel is bekend dat in de prehistorie men al planten en kruiden gebruikte als natuurlijk medicijn. Ook werden al primitieve behandelmethodes toegepast zoals schedeltrepanatie, en geloofde men al in het bestaan van bovennatuurlijke wezens die voor ziekte en genezing zouden kunnen zorgen.

Bij prehistorische stammen werd geneeskunst vaak overgelaten aan speciale personen, zoals sjamanen.

 Oudheid
 Egypte

In het Oude Egypte ontwikkelde men een kennis van verschillende medicijnen en behandelmethodes. Herodotus omschreef de Egyptenaren als “de gezondste mensen, na de Libiërs” (Engelse vertaling) Volgens Herodotus waren artsen elk gespecialiseerd in een enkele ziekte. Hoewel de Oud-Egyptische geneeskunde nog steeds zwaar leunde op een geloof in het bovennatuurlijke, ontwikkelde het zich in de loop der tijd toch tot een bruikbare vorm van geneeskunde op het gebied van anatomie, gezondheid en klinische diagnoses.

De oudste bekende arts komt uit Egypte: Hesire. Hij was arts voor farao Djoser in de 27e eeuw v.Chr.

 Mesopotamië
De Sumerische beschaving kende een vorm van geneeskunst gebaseerd op sterrenkunde. De sterren zouden volgens hun leer van invloed zijn op het leven van mensen, en derhalve ook op hun ziektes.

Ook de Assyriërs en de Babyloniërs hielden zich bezig met geneeskunst. De oudste Babylonische geschriften over geneeskunde, dateren uit de Babylon I dynastie. Het meest uitgebreide Babylonische medische geschrift, is het Diagnostisch Handboek, geschreven door Esagil-kin-apli uit Borsippa,

Vrijwel tegelijk met de Oud-Egyptische geneeskunst, introduceerden de Babyloniërs het concept van diagnoses, prognoses, lichamelijk onderzoek en het voorschrijven van medicijnen. Daarnaast omschrijft het Diagnostisch Handboek methodes voor het toepassen van therapie en etiologie, en het gebruik van logica bij het stellen van diagnoses. De tekst bevat tevens een lijst van medische symptomen.H. F. J. Horstmanshoff, Marten Stol, Cornelis Tilburg (2004), Magic and Rationality in Ancient Near Eastern and Graeco-Roman Medicine, p. 97-98, Brill Publishers, ISBN 90-04-13666-5.

HetDiagnostisch Handboek was gebaseerd op een reeks axioma’s en aannames, waaronder de stelling dat via inspectie van de symptomen men de ziekte van een patiënt kan vaststellen.H. F. J. Horstmanshoff, Marten Stol, Cornelis Tilburg (2004), Magic and Rationality in Ancient Near Eastern and Graeco-Roman Medicine, p. 99, Brill Publishers, ISBN 90-04-13666-5. De Babyloniërs konden onder andere beroertes, koorts en aandoeningen aan de ogen, oren, huid en hart van elkaar onderscheiden.

 India
De Atharvaveda, een heilig geschrift uit het Hindoeïsme daterend uit de vroege ijzertijd, omvat de oudste Indische omschrijving van geneeskunst. Ook deze geneeskunst was gebaseerd op een geloof in het bovennatuurlijke, en omvatte behandelingen als exorcisme. Verder omschrijft de Atharvaveda het gebruik van kruiden als behandeling voor uiteenlopende kwalen.

In het eerste millennium voor Chr., werd in India het eerste wetenschappelijke systeem voor geneeskunst samengesteld genaamd de Ayurveda. De bekendste geschriften uit de Ayurveda behoren tot de leer van Charaka en Sushruta. De Ayurveda borduurde verder op het gebruik van kruiden, aangevuld met nieuwe kennis over therapieën en nosologie. Sushruta's medische geschriften omvatten 184 hoofdstukken, waarin 1120 kwalen worden omschreven, waaronder lichamelijke aandoeningen en mentale aandoeningen. Tevens omschrijft zijn werk 125 geneeskundige instrumenten, 300 procedures, en verdeeld het de menselijke geneeskunst in 8 categorieën: kāyācikitsā (interne geneeskunde), śalyacikitsā (chirurgie), śālākyacikitsā (oog-, oor-, neus-, en keelaandoeningen), kaumārabhṛtya (pediatrie), bhūtavidyā (geestelijke geneeskunde), agada tantra (toxicologie), rasāyana
(ouderdom), en vājīkaraṇa (vruchtbaarheid, vooral voor mannen).

Een alternatieve vorm van geneeskunst uit het oude India is Uani. Deze bloeide vooral op tijdens de sultanaatperiodes en de tijd van het Mogolrijk.

 China

China ontwikkelde ook al vroeg een grote kennis op het gebied van geneeskunst. Veel van de oude Chinese geneeskunde komt voort uit de observaties en behandelingen van zieken, uitgevoerd door Taoïstische artsen. Het belangrijkste geschrift uit de oud-Chinese geneeskunst is de Huangdi neijing, bestaande uit twee boeken: de Suwen 素問 en de Lingshu 靈樞. De Neijing werd lange tijd toegeschreven aan de legendarische “gele Keizer” Huang Di, maar dit wordt door Chinese geleerden betwijfeld. Het ligt meer voor de hand dat de Neijing werd geschreven tijdens de Periode van de Strijdende Staten.Unschuld (2003), 1.

Tijdens de Oostelijke Han-dynastie schreef Zhang Zhongjing een medisch geschrift genaamd Shang Han Lun.

Grieken en Romeinen
thumb|Het Corpus Hippocraticum, een verzameling van meer dan 60 oude medische werken uit Griekenland, (onterecht) toegeschreven aan Hippocrates.
 Scholen
De oudste bekende Griekse medische school, werd geopend in Cnidus in 700 voor Chr.. Hier werd onder andere het eerste anatomische werk uit Griekenland geschreven. De oud-Griekse geneeskunst was vooral gebaseerd rond het geloof in de klassieke Elementen vuur, water, aarde en lucht.

 Goden
Asclepius was in het oude Griekenland de god van de geneeskunst, en stond in veel behandelwijzen centraal.Risse, G.B. Mending bodies, saving souls: a history of hospitals. Oxford University Press, 1990. p. 56  Epidaurus, de plaats waar hij geboren zou zijn, bevatte een kuuroord en waarschijnlijk een van de eerste georganiseerde ziekenhuizen waarvan men het bestaan weet.

 Belangrijke figuren
Een belangrijk figuur in de oud-Griekse geneeskunst was de arts Hippocrates van Kos, die wordt gezien als de oprichter van de moderne geneeskunst.Hippocrates: The "Greek Miracle" in MedicineThe Father of Modern Medicine: Hippocrates De Hippocratic Corpus is een verzameling van meer dan 60 oude geschriften over geneeskunst, mogelijk allemaal van de hand van Hippocrates en zijn studenten. Hippocrates bedacht onder andere de Eed van Hippocrates, die nog altijd van toepassing is op hedendaagse artsen. Hippocrates en zijn volgelingen waren de eersten die veel ziektes en de behandelingen hiervoor omschreven. Zo omschreef hij reeds trommelstokvingers, en legde een verband tussen dit verschijnsel en longaandoeningen.

Hippocrates begon ziektes in te delen in categorieën die men vandaag de dag nog steeds hanteert, zoals "acuut", "chronisch", "endemisch" en "epidemie".Garrison, 1966Martí-Ibáñez, 1961 Hippocrates was voor zijn tijd vooruitdenkend omdat hij niet zomaar aannam dat ziektes door een bovennatuurlijke macht werden veroorzaakt. Zelf hanteerde hij vooral de sappenleer om ziektes te verklaren. Volgens Hippocrates bevatte het menselijk lichaam vier soorten lichaamssappen: bloed, slijm, gele en zwarte gal. Een verstoring van de balans tussen deze sappen zou ziektes veroorzaken.

De Grieks-Romeinse arts Claudius Galenus was een van de bekendste artsen uit de oudheid. Hij hield zich al bezig met hersen- en oogchirurgie. Zijn geschriften werden in het Middeleeuwse Europa belangrijke werken voor artsen, met name nadat Andreas Vesalius veel van Galenus’ werken vertaalde in het Latijn.Dear, Peter. Revolutionizing the Sciences: European Knowledge and Its Ambitions, 1500-1700. Princeton, NJ: Princeton University Press (2001), 37-39. Een andere bekende arts uit de Grieks-Romeinse tijd was Aulus Cornelius Celsus. Hij schreef een van de eerste medische encyclopedieën over de Romeinse en Alexandrijnse geneeskunde, die nog tot in de 18e eeuw werd gehanteerd door artsen.

Overige artsen waar werken of fragmenten van zijn bewaard, zijn Soranus, Scribonius Largus, Rufus van Efeze, Aretaeus van Cappadocië, Paulus van Aegina, Caelius Aurelianus, Diokles van Carystus, Dioscorides en Marcellus.

 Gereedschap
De Romeinen kenden al verschillende instrumenten voor geneeskunde, waaronder enkele speciaal voor vrouwen.Surgical Instruments from Ancient Rome Zo gebruikten ze reeds pincetten, scalpels, en scharen, en waren ze bekend met methodes als hechten en cataractextractie.The Romans carried out cataract ops, BBC

 Middeleeuwen
Islamitische wereld
left|thumb|Een Arabisch manuscript uit 1200, getiteld Anatomie van het oog, door al-Mutadibih.
Perzië profiteerde vanwege zijn centrale ligging van de ontwikkelingen op het gebied van geneeskunde in zowel Griekenland als India. De eerste generatie van Perzische artsen werd opgeleid in de Academie van Gondesjapoer., in Morelon Rashed, 1996, pagina's 985–1007Peter Barrett (2004), Science and Theology Since Copernicus: The Search for Understanding, p. 18, Continuum International Publishing Group, ISBN 056708969X.

Tijdens het gouden tijdperk van de islamitische beschaving, droegen moslimartsen sterk bij aan de ontwikkeling van de geneeskunst. Ze hielden zich onder andere bezig met anatomie, oogheelkunde, farmacologie, fysiologie en chirurgie. De islamitische geneeskunst borduurde verder op invloeden uit zowel de Oud-Indische als Oud-Griekse geneeskunst.Amber Haque (2004), "Psychology from Islamic Perspective: Contributions of Early Muslim Scholars and Challenges to Contemporary Muslim Psychologists", Journal of Religion and Health 43 (4): 357-377 [361] Zo werden 129 werken van Claudius Galenus in het Arabisch vertaald door Hunayn ibn Ishaq en zijn assistenten.

Muhammad ibn Zakarīya Rāzi, ook bekend als Rhazes, was de eerste arts die ethanol gebruikte bij zijn werk als arts. Abu al-Qasim al-Zahravi wordt gezien als de vader van de moderne chirurgie.A. Martin-Araguz, C. Bustamante-Martinez, Ajo V. Fernandez-Armayor, J. M. Moreno-Martinez (2002). "Neuroscience in al-Andalus and its influence on medieval scholastic medicine", Revista de neurología 34 (9), p. 877-892. Hij schreef onder andere de Kitab al-Tasrif (1000), een 30 delen tellende encyclopedie die tot de 17e eeuw zowel aan islamitische als Europese medische scholen werd gebruikt als lesmateriaal.

Een andere invloedrijke persoon in de islamitische geneeskunst was Avicenna. Van zijn hand zijn de Canon van de geneeskunde (1025) en Het boek van geneeskunde (1027), die eveneens tot de 17e eeuw vast lesmateriaal waren aan islamitische en Europese scholen. Avicenna deed tevens belangrijk onderzoek naar infectieziektes, zoals het voorkomen van verspreiding door zieke patiënten af te zonderen, en medisch onderzoek.David W. Tschanz, MSPH, PhD (August 2003). "Arab Roots of European Medicine", Heart Views 4 (2).The Canon of Medicine, The American Institute of Unani Medicine, 2003.

In 1242 was Ibn al-Nafis de eerste die de kleine bloedsomloop en kransslagader omschreef,Husain F. Nagamia (2003), "Ibn al-Nafīs: A Biographical Sketch of the Discoverer of Pulmonary and Coronary Circulation", Journal of the International Society for the History of Islamic Medicine 1, p. 22–28. welke de basis vormen van het Hart en vaatstelsel.Chairman's Reflections (2004), "Traditional Medicine Among Gulf Arabs, Part II: Blood-letting", Heart Views 5 (2), p. 74-85 [80].
Hij omschreef ook als een van de eersten het concept van metabolisme,Dr. Abu Shadi Al-Roubi (1982), "Ibn Al-Nafis as a philosopher", Symposium on Ibn al-Nafis, Second International Conference on Islamic Medicine: Islamic Medical Organization, Kuwait (cf. Ibn al-Nafis As a Philosopher, Encyclopedia of Islamic World). en ontwikkelde een nieuw system voor fysiologie ter vervanging van de werken van Claudius Galenus.Nahyan A. G. Fancy (2006), "Pulmonary Transit and Bodily Resurrection: The Interaction of Medicine, Philosophy and Religion in the Works of Ibn al-Nafīs (died 1288)", p. 3 & 6, Electronic Theses and Dissertations, University of Notre Dame.

Andere belangrijke bijdragen aan de geneeskunde van uit de islam waren de ontdekking van het immuunsysteem, de introductie van microbiologie, en het combineren van geneeskunde met wetenschap, botanie en chemie.

 Europa
In het middeleeuwse Europa kwam de geneeskunde na de val van het Romeinse Rijk tijdelijk in een dal terecht. Veel van de oude kennis verdween en werd op grote schaal vervangen door lokale geneeswijzen. In kloosters werden echter wel de medische geschriften uit de Romeinse tijd bewaard. Deze kloosters hadden vaak speciale ruimtes voor de behandeling van zieken. De kloosters bleven echter vasthouden aan de oude medische kennis van Galenus en Hippocrates, en er werd nauwelijks onderzoek gedaan naar nieuwe geneeswijzen. Het Christendom zag ziektes namelijk als een test van God, en dus als iets dat de zieke zelf moest overwinnen.
thumb|Dokter zet een ontwrichte schouder (1450)
Georganiseerde, professionele geneeskunde kwam weer op gang na de oprichting van het medisch college Schola Medica Salernitana in Italië. In de 12e eeuw werden universiteiten gesticht waar ook geneeskunde kon worden gestudeerd. Artsen hielden zich echter voornamelijk bezig met kruiden en medicijnen. Chirurgie werd bijna niet toegepast. Alleen chirurgijns hielden zich hiermee bezig.

Tussen circa 1390 - 1410 werd de Lilium Medicinae geschreven door Bernard de Gordon. Chaucer beschrijft Bernard de Gordon als een van wie de geschriften deel uitmaken van het kernprogramma van de beste opgeleide Europese artsen van middeleeuws Europa.Pearn, J. (2013). Bernard de Gordon (f1. 1270 – 1330): medieval physician and teacher. Journal of Medical Biography, 21(1), 8-11. Een kopie van de Lilium Medicinae wordt tegenwoordig bewaard in de Universiteitsbibliotheek van Utrecht in de speciale collectie (hs. 684).

Tijdens de renaissance werd steeds meer geëxperimenteerd met anatomie en bestudering van het lichaam. Onder anderen leverde Andreas Vesalius een grote bijdrage aan de ontwikkeling van de geneeskunde in Europa door middel van zijn anatomie van de hersenen en andere organen.

 Moderne geneeskunde
In de 19e eeuw kwam de geneeskunde weer in een stroomversnelling, mede door verbeteringen op het gebied van scheikunde en laboratoriumtechnieken, maar ook door het vernieuwde denken. Er werd steeds meer geëxperimenteerd en oude stellingen en opvattingen werden niet meer zomaar voor waar aangenomen. Oude ideeën over infectieziekten werden bijvoorbeeld vervangen door nieuwe kennis over virologie en bacteriologie. Tevens ontstond er specialisatie, waarbij artsen en onderzoekers zich toe gingen leggen op een bepaald gedeelte van de geneeskunst.

In 1676 ontdekte Antonie van Leeuwenhoek voor het eerst bacteriën en andere micro-organismen met zijn microscoop. Louis Pasteur legde een verband tussen deze micro-organismen en ziektes, en zorgde zo voor een revolutie in de geneeskunde. Hij ontwikkelde samen met Claude Bernard het pasteuriseren, wat vandaag de dag nog steeds wordt gebruikt.

Ignaz Semmelweis (1818–1865) wist in 1847 het aantal sterfgevallen door kraamvrouwenkoorts sterk terug te dringen door artsen die zwangere vrouwen hielpen bij de bevalling aan te raden eerst hun handen goed te reinigen voor ze aan het werk gingen. Zijn bevindingen werden echter niet door de medische gemeenschap erkend totdat de Britse arts Joseph Lister in 1865 het principe van een antisepticum en het reinigen van wonden ontdekte.

In de 19e eeuw werden voor het eerst geneesmiddelen voor specifieke ziektes ontwikkeld. Ook werd meer bekend over hoe ziektes voorkomen konden worden door te zorgen voor goede hygiëne.

Een nieuwe sprong voorwaarts gebeurde toen Alexander Fleming de penicilline ontdekte in 1928.

Na de publicatie van Charles Darwins De oorsprong der soorten, publiceerde Gregor Mendel (1822–1884) in 1865 zijn boek over erfelijkheidsleer, wat later bekend kwam te staan als de Wetten van Mendel. Deze vormde begin 20e eeuw de basis voor klassieke genetica. In 1953 leidde de ontdekking van de structuur van DNA door James Watson en Francis Crick tot de ontwikkeling van moleculaire biologie en moderne genetica.

Geneeskunde was oorspronkelijk voornamelijk een vakgebied voor mannen. Vrouwen werkten uitsluitend als zusters of verpleegsters. Onder andere Florence Nightingale droeg bij aan de emancipatie binnen de geneeskunde. Tot de vroege 20e eeuw was de ontwikkeling van de geneeskunde met name in Europa nog nauw verbonden met de kerk. Zo was vaak toestemming van de kerk nodig voor het voorschrijven van medicijnen of het uitvoeren van een operatie.

Vandaag de dag is de geneeskunde nog steeds in ontwikkeling. Zo wordt bijvoorbeeld nog gezocht naar goede medicijnen tegen ziektes als hiv, aids en kanker.

 Bibliografie

 Rousseau, George S. (2003). Framing and Imagining Disease in Cultural History (Basingstoke: Palgrave Macmillan). [with Miranda Gill, David Haycock and Malte Herwig]. ISBN 1-4039-1292-0
 Sivin, Nathan (1993). "Huang-ti nei-ching 黃帝內經." In Early Chinese Texts: A Bibliographical Guide, ed. by Michael Loewe: 196-215. Institute for East Asian Studies, University of California, Berkeley.
 Unschuld, Paul U. (2003). Huang Di Nei Jing Su Wen: Nature, Knowledge, Imagery in an Ancient Chinese Medical Text. Berkeley and Los Angeles: University of California Press.
  from WorldCat Review excerpts:

 Externe links
 History of Medicine, United States National Library of Medicine

Geneeskunde



De gesteelde lap was een techniek in de plastische chirurgie, waarmee men een autologe huidtransplantatie verrichtte. Indien nodig liet men dan de eerste tijd de bloedvoorziening naar het transplantaat (de lap) door de oude bloedvaten verlopen (de steel). Door de komst van microchirurgie en vaatchirurgie wordt de gesteelde lap zelden meer toegepast.

 Toelichting
Autologe transplantaties zijn verplaatsingen van eigen weefsel van een patiënt. dit kan nodig zijn bij ernstige verbrandingen, ernstige verwondingen, of na necrotizerende infecties. Wanneer men niet uitkomt met een dun transplantaat (split skin) moet men het onderliggende weefsel (vet, eventueel spieren, bot) meetransplanteren. Daarbij is bijzondere aandacht nodig voor de doorbloeding en komt er vaat- en/of microchirurgie aan te pas. Vroeger liet men dan de bloedvaten vanaf de plaats van herkomst intact tot zich nieuwe vaten hadden gevormd en de oude bloedvaten niet meer nodig waren. Om infectie te voorkomen zorgde men dat de vaten door een goede huidsteel werden beschermd. Eventueel kon men het transplantaat in etappes naar de juiste plek brengen.

 Neusreconstuctie
Reeds lang geleden bedacht men verschillende methodes om mensen die door mishandeling of anderszins hun neus misten door middel van een gesteelde lap operatie te helpen met een rhinoplastiek.
thumb|250px|right|Indiase (boven) en Italiaanse (onder) methode van een neusplastiek met een zogenaamde gesteelde lap
 De Indiase methode (1000-400 vChr): Men snijdt een stuk  huid  los van het voorhoofd,  maakt het los op een  klein stukje na, vormt er een neus uit, en hecht de nieuwe neus in in het gelaat. Deze groeit in op de nieuwe plek, na enkele dagen tot weken kan de steel worden verwijderd. Deze methode uit de ayurvedische geneeskunde had zich ook in het Romeinse Rijk verspreid.
 De Italiaanse methode: Hierbij wordt de neusstomp begraven onder de huid van de arm. Totdat de steel wordt weggenomen is de patiënt gedoemd tot aannemen van een moeizame houding. Gaspare Tagliacozzi beschreef deze ingreep in 1587.

 Soorten transplantatie
Er is een term voor iedere vorm van transplantatie:
Naam: Herkomst weefsel:  Voorbeelden: Autologe transplantatie : van de patiënt zelf  plastische chirurgie (huid); orthopedie (bot) Allogene transplantatie: weefsel van soortgenoot (homo sapiens)nier, lever, hart, long, pancreas, beenmerg, huid, bot, hoornvliezen Xenotransplantatie:  weefsel van andere soort hartkleppen van varkensweefsel

 Literatuur
Davis, Christopher. Textbook of Surgery, 11e ed. Saunders, Vol 1; Ch X Autotransplantation, SL Koutz, 1972
G.A. Lindeboom, Inleiding tot de geschiedenis der geneeskunde, Bohn, 1971, blz 36

Geneeskunde



Eenieder heeft in België een fundamenteel recht op gezondheidszorg. De Belgische gezondheidszorg is over het algemeen toegankelijk en betaalbaar en behoort tot de kwalitatiefste van Europa en van de wereld. Aan de basis van de goede toegankelijkheid en betaalbaarheid ligt een systeem van verplichte ziekteverzekering via ziekenfondsen, voornamelijk gefinancierd door verplichte sociale bijdragen van werknemers en werkgevers. De bevoegdheid voor de organisatie en werking van de gezondheidszorgvoorzieningen ligt bij verschillende overheden. In de gezondheidszorgvoorzieningen zit een zekere hiërarchische structuur met een onderscheid in eerstelijns-, tweedelijns- en derdelijnsvoorzieningen:

Beroepsbeoefenaren als huisartsen, tandartsen en apothekers vormen de eerste lijn.
Algemene ziekenhuizen en arts-specialisten vormen de tweede lijn.
Universitaire ziekenhuizen en gespecialiseerde centra vormen de derde lijn.

Ook is de dringende medische hulpverlening en het crisisbeheer op nationaal niveau geregeld. Beroepsbeoefenaren in de gezondheidszorg zoals artsen en verpleegkundigen zijn over het algemeen hoog opgeleid en genieten vrije vestiging, vrije beroepsuitoefening en titelbescherming. Ten slotte zijn ook veel medisch-ethische aangelegenheden wettelijk geregeld, zoals patiëntenrechten, abortus en euthanasie.

 Recht op gezondheidszorg
Artikel 23 van de Belgische Grondwet bepaalt dat iedereen het recht heeft een menswaardig leven te leiden, waaronder ook het recht op bescherming van de gezondheid en het recht op geneeskundige bijstand opgelijst worden. Daarmee is toegang tot gezondheidszorg een grondwettelijk beschermd recht. Aanvullend is toegang tot gezondheidszorg ook als sociaal grondrecht beschermd door een aantal internationale verdragen die België ondertekend heeft, waaronder de Universele verklaring van de rechten van de mens, het Europees Sociaal Handvest, het Internationaal Verdrag inzake economische, sociale en culturele rechten, het Verdrag inzake de rechten van het kind en het Handvest van de grondrechten van de Europese Unie.

Personen zonder wettig verblijf (illegalen) kunnen onder bepaalde voorwaarden een tegemoetkoming krijgen voor medische kosten door het systeem van Dringende Medische Hulp via een OCMW. Let op: de Dringende Medische Hulp (DMH) mag niet verward worden met de Dringende Geneeskundige Hulpverlening (DGH).

 Bevoegde overheden
Volksgezondheid en de organisatie van de gezondheidszorg is voor bepaalde aspecten de bevoegdheid van de federale overheid en voor andere aspecten die van de gemeenschappen van België. Dit is het resultaat van het federaliseringsproces en de opeenvolgende staatshervormingen die sinds 1970 hebben plaatsgevonden. De federale overheid is voornamelijk bevoegd voor de ziekte- en invaliditeitsverzekering, de bescherming van de volksgezondheid, het toezicht op de voedselveiligheid en de geneesmiddelen, de organisatie en de financiering van de zorgvoorzieningen, de organisatie van de gezondheidszorgberoepen, de dringende hulpverlening, het crisisbeheer, het internationaal overleg, de grensoverschrijdende samenwerking en de ondersteuning van verschillende raden en overlegorganen. De gemeenschappen zijn voornamelijk bevoegd voor de gezondheidspromotie en gezondheidspreventie, de milieugezondheidszorg, de financiering van zorginfrastructuur, de programmering, planning, erkenning en inspectie van zorgvoorzieningen en de opleidingen voor gezondheidszorgberoepen. De voornaamste bij deze bevoegdheden betrokken overheidsinstellingen zijn:

 Federale overheid

 Het Rijksinstituut voor Ziekte- en Invaliditeitsverzekering (RIZIV)
 De Federale Overheidsdienst Volksgezondheid, Veiligheid van de Voedselketen en Leefmilieu
 Sciensano, de federale onderzoeksinstelling voor gezondheid
 De Hoge Gezondheidsraad (HGR), het belangrijkste federale adviesorgaan op het gebied van gezondheid
 Het Federaal Kenniscentrum voor de Gezondheidszorg (KCE)
 Het Federaal Agentschap voor de Veiligheid van de Voedselketen (FAVV)
 Het Federaal Agentschap voor Geneesmiddelen en Gezondheidsproducten (FAGG)

 Vlaamse overheid

 Het Departement Welzijn, Volksgezondheid en Gezin
 Het Agentschap Zorg en Gezondheid
 Het Agentschap Kind en Gezin
 Het Vlaams Instituut Gezond Leven
 Sensoa, het Vlaams expertisecentrum voor seksuele gezondheid
 Het Centrum voor Kankeropsporing
 Het Vlaams expertisecentrum Alcohol en andere Drugs (VAD)
 Het Vlaams Expertisecentrum Suïcidepreventie (VLESP)

 Medische ethiek

 Patiëntenrechten
De rechten van patiënten in de relaties met hun zorgverleners zijn wettelijk vastgelegd in de wet betreffende de rechten van de patiënt van 22 augustus 2002. Deze patiëntenrechten omvatten het recht op een kwaliteitsvolle dienstverstrekking (waaronder het recht op pijnbestrijding), het recht op een vrije keuze van beroepsbeoefenaar, het recht om geïnformeerd te worden over je gezondheidstoestand, het recht om vrij en geïnformeerd toe te stemmen in een tussenkomst (en daaraan verbonden het recht op informatie over de verzekerings-, vergunnings- of registratiestatus van de beroepsbeoefenaar), het recht op een zorgvuldig bijgehouden patiëntendossier met mogelijkheid tot inzage en afschrift, het recht op de bescherming van je persoonlijke levenssfeer en ten slotte het recht om een klacht neer te leggen bij een ombudsdienst. Bij de FOD Volksgezondheid is er de Federale commissie "Rechten van de patiënt"  die informatie verzamelt over de patiëntenrechten, de toepassing van de wet evalueert en de minister van Volksgezondheid adviseert.

 Euthanasie
Sinds 2002 is euthanasie mogelijk in België door de wet van 28 mei 2002 betreffende de euthanasie, die de arts die iemands leven op diens verzoek beëindigde onder bepaalde voorwaarden niet langer strafbaar stelde. België was na Nederland het tweede land ter wereld waar euthanasie gelegaliseerd werd. Het verzoek om euthanasie moet geuit worden door een handelingsbekwame patiënt die bij bewustzijn is en zich in een medisch uitzichtloze toestand bevindt van aanhoudend en ondraaglijk (fysiek of psychisch) lijden waarbij dat lijden niet gelenigd kan worden en het gevolg is van een ernstige en ongeneeslijke, door ongeval of ziekte veroorzaakte aandoening. Het verzoek moet vrijwillig, overwogen en herhaald zijn en mag niet tot stand zijn gekomen door externe druk. Patiënten kunnen ook een wilsverklaring opstellen waarin ze instemmen met euthanasie voor het geval ze hun wil niet meer kunnen uiten als gevolg van bijvoorbeeld een onomkeerbare coma of vegetatieve toestand. In 2014 werd de mogelijkheid om om euthanasie te verzoeken onder bepaalde voorwaarden uitgebreid tot oordeelsbekwame minderjarigen. Belangrijk om op te merken is dat een arts of andere persoon steeds kan weigeren mee te werken aan het toepassen van euthanasie. Om na te gaan of euthanasie steeds wordt toegepast volgens de voorwaarden die de wet stelt, is de Federale Controle- en Evaluatiecommissie Euthanasie opgericht. Werden de voorwaarden bij een patiënt niet nageleefd, dan maakt de commissie het dossier over aan de procureur des Konings.

 Abortus
thumb|Protest in 1973 voor het recht op abortus en tegen de aanhouding van Willy Peers.
Abortus werd wettelijk geregeld in 1990 door de wet van 3 april 1990 betreffende de zwangerschapsafbreking, die het Strafwetboek wijzigde waardoor abortus onder bepaalde voorwaarden voortaan niet meer strafbaar was. Vrouwen kunnen voor de twaalfde week na bevruchting hun zwangerschap laten beëindigen indien ze verklaren zich in een 'noodsituatie' te bevinden. Na deze termijn kan een zwangerschap slechts beëindigd worden indien het voortzetten ervan de gezondheid van de vrouw ernstig bedreigt of het kind dat geboren zal worden aan een ernstige ongeneeslijke ziekte zal lijden. Vrouwen die na de twaalfde week toch nog een abortus willen maar niet aan deze voorwaarden voldoen, nemen vaak hun toevlucht tot het buitenland waar langere termijnen gelden. Dit verschijnsel wordt ook wel abortustoerisme genoemd. De wet vereist dat de vrouw die een abortus wil vooraf ingelicht moet worden over de risico's ervan en mogelijke alternatieven zoals adoptie. Net als bij euthanasie kan geen enkele arts of andere persoon gedwongen worden mee te werken aan het uitvoeren van een abortus. Om toe te zien op de toepassing van de wet werd de Nationale Evaluatiecommissie betreffende de zwangerschapsafbreking opgericht.

Het goedkeuren van de wet die abortus mogelijk maakte, had heel wat voeten in de aarde en leidde zelfs tot een grondwettelijke crisis in 1990. Die ontstond toen koning Boudewijn de door het federaal parlement goedgekeurde wet weigerde te ondertekenen omwille van gewetensbezwaren die hij had. De kwestie wordt ook wel de abortuscrisis of mini-koningskwestie genoemd.

 Dringende hulp
 Wachtdiensten
Huisartsen in België ontvangen of bezoeken enkel patiënten gedurende hun normale werk-/praktijkuren overdag. Om de permanentie van de huisartsenzorg buiten deze uren (bijvoorbeeld 's nachts of in het weekend) ook te verzekeren, wordt er in elke regio in België door de plaatselijke huisartsenkring een wachtdienst georganiseerd. Deze wachtdienst is een beurtrolsysteem waaraan huisartsen uit de regio deelnemen. Patiënten die dringend een huisarts nodig hebben buiten de normale uren (en op dat moment dus niet bij hun vaste huisarts terechtkunnen), kunnen de huisarts van wacht (ook "dokter van wacht" genoemd) van hun regio bereiken op een apart telefoonnummer. De huisarts van wacht zal de patiënt dan ofwel vragen naar zijn praktijk te komen, ofwel hem zelf met zijn eigen voertuig bezoeken als deze niet in staat is naar de praktijk te komen.

Tegenwoordig worden er ook steeds meer huisartsenwachtposten opgericht. Dit zijn praktijken die enkel open zijn buiten de normale uren en waar een of meerdere huisartsen wacht houden in plaats van dit in hun eigen praktijk te doen. Huisartsenwachtposten beschikken vaak over een eigen voertuig (soms met chauffeur) zodat een huisarts van wacht geen dringende huisbezoeken hoeft te doen met zijn eigen voertuig. Ook is het veiliger voor de huisarts om niet alleen op pad te hoeven gaan. Sommige huisartsenwachtposten zijn gehuisvest vlakbij of onder hetzelfde dak als de spoedafdeling van een ziekenhuis. Dit wordt gedaan om een goede onderlinge samenwerking en een betere verdeling van de patiënten tussen wachtdienst en spoedafdeling te bevorderen. Sinds enkele jaren wordt er van overheidswege ook gewerkt aan de uitbouw van het telefoonnummer 1733 als centrale oproepnummer voor de wachtdiensten. Het nummer 1733 verbindt een beller dan afhankelijk van de regio door met de huisarts van wacht voor de regio, de huisartsenwachtpost voor de regio of met het Hulpcentrum 100/112, dat dan kan doorverwijzen naar de juiste wachtdienst of zelf de huisarts van wacht kan sturen.

Naast wachtdiensten voor huisartsen zijn er ook wachtdiensten voor apotheken (voor dringende geneesmiddelenverstrekking), tandartsen (voor dringende tandproblemen) en enkele andere groepen zorgverstrekkers.

 Spoedafdeling
thumb|Spoedafdeling van de Brusselse Kliniek Sint-Jan.
Voor gespecialiseerdere dringende zorgen dan een huisarts kan leveren, beschikken de meeste algemene ziekenhuizen over een spoedafdeling. Men kan een spoedafdeling op eigen initiatief bezoeken zonder eerst door een andere arts te moeten zijn doorverwezen. Ook kan een huisarts (al dan niet van wacht) patiënten doorverwijzen naar een spoedafdeling als deze dat nodig vindt. Spoedafdelingen worden bemand door spoedverpleegkundigen, spoedartsen en andere specialisten die voor de zorg aan de patiënten instaan. Bij het binnenkomen op de afdeling worden patiënten vaak getrieerd om te bepalen wie het eerst geholpen wordt. Het personeel van de spoedafdeling kan voor dringende diagnoses of behandeling beroep doen op andere diensten van het ziekenhuis zoals het laboratorium, de radiologie-afdeling of het operatiekwartier. Na de nodige zorgen kunnen patiënten ofwel weer naar huis (al dan niet met een vervolgafspraak bij hun huisarts of een specialist) ofwel worden ze in het ziekenhuis opgenomen voor verdere zorgen.

 Dringende Geneeskundige Hulpverlening
thumb|Ambulance van het MHKA (2018).
thumb|MUG-voertuig (2019).
thumb|Spreiding van MUG-diensten in Vlaanderen (2016).
thumb|Voertuigen First Intervention Team van het Rode Kruis (2018).
Indien er bij een ernstige of levensbedreigende situatie onmiddellijk hulp ter plaatse nodig is, kan men beroep doen op de Dringende Geneeskundige Hulpverlening (in het Frans: Aide Médicale Urgente). Die wordt georganiseerd door de federale overheid en staat permanent in voor de snelle verzorging van zieken en gewonden die onmiddellijk hulp nodig hebben. De Dringende Geneeskundige Hulpverlening is opgebouwd als een keten en steunt op drie grote pijlers: de Hulpcentra 100/112, de interventiediensten (ambulances, PIT- en MUG-diensten) en de algemene ziekenhuizen die over een erkende spoedafdeling beschikken. Via de Dringende Geneeskundige Hulpverlening wordt de eerste hulp ter plaatse, het vervoer naar en de opvang in een ziekenhuis verzekerd.

 Noodnummer 100 of 112
Om beroep te doen op dringende hulp belt men het noodnummer 100 of 112, waarna de oproep wordt aangenomen in een van de provinciale Hulpcentra 100/112. De operatoren van het Hulpcentrum 100/112 bevragen de oproeper, geven alle nodige informatie over de noodsituatie (zoals de locatie en wat er precies aan de hand is) in in het computersysteem en kiezen welke hulp ter plaatse zal worden gestuurd, in functie van de ernst van de situatie. Om te kiezen welke hulp er zal gestuurd worden, kunnen ze behulp doen op regulatieprotocollen.

 Ambulance, PIT en MUG
Indien er hulp nodig is, zal een ambulance ter plaatse worden gestuurd. Ambulances binnen de Dringende Geneeskundige Hulpverlening zijn bemand door minstens twee hulpverlener-ambulanciers, en kunnen beheerd worden door een brandweerdienst, ziekenhuis, privébedrijf of andere organisatie. Hulpverlener-ambulanciers zijn echter niet opgeleid om medische handelingen te stellen, zoals het toedienen van geneesmiddelen of het intuberen van patiënten. Bij ernstige of levensbedreigende situaties, waarbij dergelijke medische handelingen nodig kunnen zijn, zal daarom ofwel een Paramedisch Interventieteam (PIT) in plaats van een gewone ambulance worden gestuurd, ofwel een Mobiele Urgentiegroep (MUG) in aanvulling op de ambulance. Zowel PIT-als MUG-diensten zijn verbonden aan de spoedafdeling van een ziekenhuis. Een PIT bestaat uit een ambulancevoertuig dat bemand wordt door een hulpverlener-ambulancier en een spoedverpleegkundige; een MUG bestaat uit een interventievoertuig dat bemand wordt door een spoedverpleegkundige en een spoedarts.  Naast deze gewone MUG-diensten zijn er in België echter ook twee MUG-helikopters, die per helikopter ter plaatse komen. PIT- en MUG-diensten kunnen een veel hoger niveau van medische zorg bieden dan een gewone ambulance. De spoedverpleegkundige van een PIT werkt daarbij volgens protocollen en onder de verantwoordelijkheid van een arts in het ziekenhuis. Als een MUG wordt ingeschakeld in aanvulling op een ambulance, is het de arts van de MUG die de leiding heeft over de interventie.

 Vervoer naar het ziekenhuis
De ter plaatse gestuurde ambulance, PIT of ambulance & MUG verlenen de nodige hulp ter plaatse en vervoeren indien nodig de patiënt naar de spoedafdeling van een ziekenhuis. Standaard is dat de dichtstbijzijnde erkende spoedafdeling, maar de arts van een MUG mag bijvoorbeeld ook beslissen dat de patiënt naar een verder gelegen (meer gespecialiseerd) ziekenhuis moet vervoerd worden. Een MUG kan in tegenstelling tot een PIT of gewone ambulance zelf geen patiënten vervoeren, maar beschikt enkel over een interventievoertuig waarmee de arts, de verpleegkundige en het nodige verzorgingsmateriaal ter plaatse kunnen komen. Als een patiënt vervoerd moet worden, zal dat in de ambulance gebeuren, waarbij het MUG-team indien nodig bij de patiënt in de ambulance blijft. De MUG-helikopters vormen de uitzondering en kunnen wel patiënten vervoeren. Eenmaal aangekomen in het ziekenhuis wordt de patiënt overgedragen aan het team van de spoedafdeling.

 Organisatie, financiering en toezicht
De Dringende Geneeskundige Hulpverlening is de bevoegdheid van de federale overheid en wordt beheerd door de FOD Volksgezondheid. De tarieven die door ambulances binnen de Dringende Geneeskundige Hulpverlening mogen aangerekend worden, worden door de federale overheid vastgelegd. Wanneer een vervoerde patiënt de factuur niet betaalt, kan de ambulancedienst een beroep doen op het Fonds voor Dringende Geneeskundige Hulpverlening, dat dan de factuur zal betalen en deze bij de patiënt zal innen. Omdat deze financiering echter tekortschiet, krijgen ambulancediensten sinds enige jaren ook een (beperkte) subsidie van de federale overheid. MUG-diensten krijgen ook overheidssubsidies, maar mogen hun interventies niet apart factureren. Wel worden de prestaties van de arts van de MUG verrekend op de ziekenhuisfactuur.

Het toezicht op de werking van alle actoren binnen de Dringende Geneeskundige Hulpverlening, inclusief bij rampen, wordt uitgeoefend door de Federale Gezondheidsinspecteurs (FGI). De Gemeenschappen zijn echter bevoegd voor de reglementering en het toezicht op ziekenhuizen, waardoor deze ook bevoegd zijn voor spoedafdelingen en MUG-diensten. In Vlaanderen wordt dit toezicht uitgeoefend door de Zorginspectie. Per provincie is er ook een Provinciale Commissie voor Dringende Geneeskundige Hulpverlening (PCDGH), die een aantal aspecten van de Dringende Geneeskundige Hulpverlening in zijn gebied regelt, en waarbinnen de verschillende actoren overleggen. Op federaal niveau is er de Nationale Raad voor Dringende Geneeskundige Hulpverlening (NRDGH) als adviesorgaan.

Anno 2018 werkt men aan een hervorming, waarbij het financieringsmodel, de inplanning van de verschillende diensten, de kwaliteitseisen en normen en de opleiding van hulpverlener-ambulanciers veranderd zullen worden.

 Grote ongevallen en rampen
thumb|Opblaastent VMP (2010).
Voor grote ongevallen en rampen met vele slachtoffers, waarbij de normale capaciteit van de Dringende Geneeskundige Hulpverlening wordt overschreden, bestaat er het Medisch Interventieplan (MIP). Dat wordt formeel afgekondigd door het Hulpcentrum 100/112 aan de hand van bepaalde criteria. Hulpverleners aanwezig op de rampplek of bepaalde verantwoordelijken kunnen daarnaast ook de afkondiging vragen. Er bestaan enkele niveaus van alarmering binnen het MIP, waarbij telkens een verschillend aantal diensten (ambulances, MUG-diensten, Rode Kruis, ...) worden opgeroepen en ingezet. Ook worden er bepaalde personen opgeroepen om de hulpverlening te coördineren. Ter plaatse wordt indien nodig een Vooruitgeschoven Medische Post (VMP) opgericht, waar de slachtoffers getrieerd, gestabiliseerd en verdeeld worden over de ziekenhuizen of opvangcentra. Voor de werking van het MIP is vooraf vastgelegd welke en hoeveel slachtoffers een ziekenhuis kan opvangen.

 Antigifcentrum
Omdat vergiftigingen speciale materie zijn binnen de dringende hulpverlening en meestal een specifieke aanpak vereisen, beschikt België over het Antigifcentrum als nationaal vergiftigingencentrum dat door de FOD Volksgezondheid wordt gesubsidieerd. Via het noodnummer 070 245 245 geeft het Antigifcentrum dag en nacht medisch advies bij vergiftigingen aan zowel gezondheidsprofessionals als het brede publiek. Om correct advies te kunnen verstrekken, beschikt het Antigifcentrum onder andere over een databank van samenstellingen van chemische producten die door de industrie zijn doorgegeven. Ook draagt het zorg voor de beschikbaarheid van bepaalde antidota binnen België en heeft het een opdracht van toxicovigilantie ten behoeve van de volksgezondheid.

Sociale zekerheid in België

Geneeskunde



Hs. 684 is een vroeg 14e-eeuws manuscript met de Lilium Medicinae van Bernard de Gordon (1270 – 1330). Het kan zowel gebruikt zijn als medisch naslagwerk, ofwel als studieboek. Het geschrift is afkomstig van de Utrechtse Paulusabdij.

Het handschrift wordt tegenwoordig bewaard in de Universiteitsbibliotheek Utrecht. Het is te citeren als: Universiteitsbibliotheek Utrecht Hs. 684 (5 B 3).

 Omschrijving
De boekband bestaat uit een houten omslag, met leer bekleed en een ijzeren beslag. Op deze boekband bevonden zich 12 knoppen, zes aan beide kanten. Deze knoppen hadden als functie de boekband tegen slijtage te beschermen wanneer deze vlak werd neergelegd. Aan beide kanten van de boekband missen vier van deze steunpunten, deze bevonden zich in de 4 hoeken. Alleen de twee steunpunten op de denkbeeldige verticale middenlijn van het boek zijn nog over.

Door middel van kleine strookjes perkament (klavieren), die aan de snedekant uitsteken worden verschillende delen van het boek aangegeven. Op elke bladzijde waar een van deze klavieren is bevestigd bevindt zich een inhoudsopgave. Enkele van de klavieren zijn in de loop van tijd verloren geraakt, de afdruk van deze klavieren is nog wel zichtbaar. Alle klavieren bevinden zich op dezelfde hoogte.

Het handschrift bevat 144 folia van 355 bij 250 mm. Het manuscript mist drie pagina’s, die tussen 10v en 11r, tussen 11r en 12v en tussen 137v en 138r. De tekst is geschreven in het Latijn in twee kolommen. Per bladzijde is de tekst opgedeeld in 55 regels. Het overgrote deel van de tekst is met zwarte inkt geschreven, al bevinden zich pagina’s in het boek die met een doffere, bruine inkt zijn geschreven. Ook bevat deze tekst woorden die met de kleur rood zijn geschreven. Elk hoofdstuk kent een rubriek, waardoor de hoofdstukken gemakkelijker te vinden zijn bij het doorbladeren van het boek. Ook zijn in elk hoofdstuk een aantal woorden met rood geschreven.

 Functie
links|miniatuur|Inhoudsopgave op bladzijde 76r. Rechts bovenin is het restant van een klavier te zien. Bovenin tussen beide kolommen is een manicula te zien.
miniatuur|Bladzijde 38r van hs. 684. Er missen stukken van het perkament en er zijn twee dicht genaaide scheuren te zien.
Aan het uiterlijk van het boek is vast te stellen dat de functie een hogere prioriteit was dan de schoonheid. Mogelijk heeft het boek zijn originele boekband nog, wat weinig voorkomt. Het perkament waarop de tekst geschreven is heeft veel scheuren en gaten. Alle scheuren zijn weer dichtgenaaid, de gaten resteren. Hieruit blijkt dat de kwaliteit van het perkament niet erg van belang was. Ook heeft de tekst kanttekeningen, zoals geschetste, wijzende vingers om belangrijkste stukken van de tekst aan te geven (manicula). Ook zijn er aantekeningen in de marges te vinden. Opmerkelijk is wel dat er dat weinig marginalia te vinden zijn in vergelijking met andere naslagwerken en studieboeken.

Naast de kleur zwart is ook van een rode kleur inkt gebruik gemaakt. Regelmatig staat er een woord in het rood geschreven in de tekst. Deze woorden zijn rood gemaakt om de tekst overzichtelijker te maken, ze geven aan waar het volgende stuk tekst over zal gaan. In een hoofdstuk zullen bijvoorbeeld de woorden ‘clarificatio’ (verduidelijking), ‘causa’ (oorzaak) en ‘signa’ (standaarden) voorkomen. Ter verduidelijking: dit is handig wanneer de lezer in één oogopslag over de oorzaak van een bepaalde ziekte wil lezen. Hij bladert naar het hoofdstuk van deze ziekte en zoekt naar het rode woord voor ‘oorzaak’.

 Achtergrond
Het geschrift is afkomstig van de Paulusabdij, het Lilium Medicinae is geschreven door Bernard de Gordon. Bernard de Gordon was een arts uit Montpellier. Chaucer, schrijver van de Cantebury Tales, noemt Bernards geschreven werken als een zeer belangrijk deel van de kennis van de best getrainde Europese dokters in de Middeleeuwen.Pearn, J. (2013). Beard de Gordon (f1. 1270 – 1330): medieval physician and teacher. Journal of Medical Biography, 21(1), 8-11. Het Lilium Medicinae is een medische encyclopedie. Het bevat informatie over ziektes: oorzaken, symptomen en behandelingen. Het geschrift verliet echter al snel Montpellier. Vandaar dat Jan Yperman het rond 1318 in zijn boek ‘de Cyrugie’ heeft kunnen verwerken. Het desbetreffende boek was populair in zijn tijd, er zijn zeven drukken van uitgekomen. Van deze desbetreffende druk was meester Jacobus Jutfaes Alemberch de eigenaar. Meester Jacobus zou in de 16e eeuw geleefd hebben in Jutphaas (het tegenwoordige Nieuwegein).

Uit opschriften van het boek blijkt dat het in de bibliotheek van de Paulusabdij heeft gestaan. De Paulusabdij schonk dit exemplaar aan de Stadsbibliotheek in 1584. Deze stadsbibliotheek werd in 1636 de Universiteitsbibliotheek van Utrecht.

Externe links
 Digitale facsimile van Hs. 684

 Referentielijst

Middeleeuwse literatuur
Handschriftkunde
Manuscript in de Universiteitsbibliotheek Utrecht
Manuscript
Geneeskunde
14e eeuw



thumb|250px|Lever rechts-boven, van de patiënt uit gezien; naar voren geklapt
 Hepatotoxiciteit Alternatieve namenToxische leverziekte
Toxine-geïnduceerde leverziekte
Medicamenteuze leverziekte
Medicamenteuze leverbeschadiging
Leververgiftiging Ondergeschikte termen Toxische hepatitis
Toxin induced hepatitis
Medicamenteuze hepatitis
Medicamenteuze levernecrose
Medicamenteuze leverfibrose
Mediamenteus levergranuloom
Toxische leverziekte met hepatitis
Toxische leverziekte met hepatitis cholestase
Hepatotoxiciteit is de eigenschap van sommige stoffen, zoals medicijnen, die ze in staat stelt de lever te beschadigen.

De lever speelt een onmisbare rol in het afbreken en verwijderen van stoffen, maar kan zelf ook beschadigd raken door deze stoffen. Sommige medicijnen kunnen, wanneer er veel van ingenomen wordt de lever beschadigen. Soms gebeurt dat zelfs bij een normale dosis. Ook andere stoffen kunnen de lever beschadigen, bijvoorbeeld stoffen uit laboratorium of industrie, uit de natuur, uit planten en kruiden. Stoffen die wereldwijd veel leverbeschadiging veroorzaken, zijn alcohol en paracetamol.

 Afbraak van medicijnen in de lever
thumb|Omzetting van medicijnen in de lever: enzymen zijn: transferases voor glutathion, sulfaat, acetaat, glucuronzuur. P450 staat voor de drie enzymen van cytochroom P450 enzymen. 3 verschillende routes worden aangeduid voor de medicamenten A, B en C.
Het menselijk lichaam herkent bijna alle medicamenten als lichaamsvreemd en onderwerpt ze aan chemische afbraakprocessen (metabolisme), om ze te kunnen uitscheiden.
Daartoe is nodig:
 ze minder vetoplosbaar te maken,
 de biologische activiteit te verminderen.
Hoewel alle weefsels van het lichaam mogelijkheden hebben om chemicaliën af te breken, is het glad endoplasmatisch reticulum van de lever dé grote chemische fabriek die in het lichaam zelf gevormde stoffen af kan breken, cholesterol, steroïde hormonen, vetzuren, hormonen, en eiwitten. Ook breekt het van buiten het lichaam komende substanties zoals medicijnen en alcohol af. De centrale rol die de lever speelt bij het uitscheiden en afbreken van chemicaliën maakt dat beschadiging van de lever een grote invloed heeft op het lichaam.
De afbraak van stoffen verloopt meestal in twee fasen. De eerste fase moet het geschikt maken voor fase 2. Veel stoffen komen echter meteen in fase 2. In fase 1 vindt reductie of oxidatie, hydrolyse of hydratatie en talloze andere chemische reacties plaats. Over het algemeen maken deze reacties de af te breken stof meer wateroplosbaar, maar kunnen tussenproducten ontstaan die chemisch actiever zijn en soms meer kwaad doen dan de oorspronkelijke stof.
De meeste fase- 2- reacties vinden plaats in de cytosol en bestaan uit verbinding aan endogene stoffen via transferase enzymen. De stoffen uit fase 1 worden hierdoor inactief en kunnen dan worden uitgescheiden.
Een groep enzymen die zich in het endoplasmatisch reticulum bevindt, staat bekend als cytochroom P450. Dit is de belangrijkste familie van afbrekende enzymen in de lever. Cytochroom P450 is het eindstation, de oxidatiekant van een keten van elektronentransport. Het bestaat dus niet uit één enkel enzym, maar eerder uit zo’n 50 isovormen, waarvan zes zo’n 90% van alle medicamenten afbreekt. Er is een geweldige diversiteit aan individuele P450-producten. Deze variatie stelt de lever in staat om allerlei stoffen in fase 1 te oxideren, en ook vrijwel alle medicamenten. Drie belangrijke eigenschappen van het P450-systeem spelen een rol bij hepatotoxiciteit en schadelijke effecten van medicijnen:
1. Erfelijke eigenschappen
Elk P450-eiwit is uniek en draagt er in bepaalde mate aan bij dat de snelheid, waarmee medicijnen bij verschillende mensen worden afgebroken, uiteen loopt. Genetische variaties in het P-450-metabolisme moeten worden overwogen, wanneer patiënten meer of juist minder effect van de normale dosis van een medicament ondervinden dan gebruikelijk. Deze variatie maakt ook dat patiënten met een verschillende etnische achtergrond verschillend reageren op medicijnen.
+ Cytochroom P-450 enzym inductie en inhibitieKrachtige inductors Krachtige inhibitoren Substraten Rifampicine, Carbamazepine, Fenobarbital, Fenytoïne, Sintjanskruid),  Amiodaron, cimetidine, ciprofloxacine, fluconazol, fluoxetine, erytromycine, isoniazide, diltiazem Cafeïne, clozapine, omeprazol, losartan,theofylline
2. Veranderde activiteit van het enzym
Veel stoffen kunnen het P450-enzym-mechanisme beïnvloeden. Medicijnen kunnen verschillende wisselwerkingen hebben met de enzymfamilie. Medicamenten die het cytochroom P450-enzym beïnvloeden, zijn hetzij inductoren, hetzij inhibitoren. Enzyminhibitoren blokkeren de metabole activiteit van één of meer P-450-enzymen. Meestal treedt dit effect onmiddellijk in. Inductoren daarentegen verhogen de P450-activiteit door de synthese te verhogen. Afhankelijk van de halfwaardetijd, duurt het meestal een tijdje voor het enzym verhoogde activiteit gaat vertonen.
3. Competitieve inhibitie
Wanneer medicijnen door hetzelfde P-450 complex moeten worden afgebroken, moeten ze wedijveren met elkaar. Dit kan leiden tot ophoping van een of beide geneesmiddelen. Het kan ook de vorming van toxische fase 1 metabolieten juist vertragen.

 Mechanisme van leverbeschadiging
Factoren die het optreden van leverbeschadiging beïnvloeden.medicijnen die de lever kunnen beschadigenLeeftijd
Etnische achtergrond
Geslacht
Voedingstoestand
Onderliggende leveraandoening
Nierfunctie
Zwangerschap
Duur van het gebruik en dosering
Enzym-inductie
Wisselwerking tussen medicijnen.
Regelmatig worden medicijnen uit de markt genomen omdat men na verloop van tijd ontdekt dat ze leverbeschadiging kunnen veroorzaken, dus hepatotoxisch kunnen zijn. De lever is gevoelig voor beschadiging door medicamenten of andere chemicaliën door zijn unieke stofwisseling en zijn nauwe verbindingen met het maag-darmstelsel. 75% van het bloed dat door de lever stroomt komt via de poortader rechtstreeks van het maag-darmkanaal of de milt, waardoor de medicamenten of de lichaamsvreemde stoffen bijna onverdund worden aangeboden. Verschillende mechanismes kunnen leiden tot het ontstaan of verergeren van schade aan de lever.
Veel stoffen beschadigen de mitochondriën, dat zijn organellen in de cel die energie produceren. Beschadiging van mitochondria maakt allerlei oxiderende stoffen vrij die op hun beurt de cellen van de lever aantasten. Activering van sommige enzymen in het cytochroom P450 systeem, zoals CYP2E1 leiden eveneens tot oxidatieve stress. Beschadiging van de hepatocyt (levercel) en de cellen van de galgang leiden tot ophoping van galzuren, in de lever. Hierdoor ontstaat weer verdere leverbeschadiging. Andere soorten cellen zoals kupffercellen, vetcellen en witte bloedlichaampjes spelen elk hun eigen rol in het proces.

 Bijwerkingen van medicijnen
thumb|150px|Leverbiopt bij een leverontsteking met granuloomvorming door medicijnen.
Er zijn twee soorten bijwerkingen van medicijnen. De ene soort, type A, wordt intrinsiek of farmacologisch genoemd, terwijl type B idiosyncratisch heet. farmacologische bijwerkingen (type A) zijn verantwoordelijk voor 80% van alle problemen.

De farmacologische (type A) hepatotoxiciteit (schadelijk effect op de lever) van geneesmiddelen of gifstoffen is voorspelbaar en afhankelijk van de dosis. De bijwerking volgt logischerwijs uit de eigenschappen van de stof, die bijvoorbeeld een reactie in de stofwisseling blokkeert, of de levercellen aantast.
Een overdosis van paracetamol bijvoorbeeld, geeft problemen zodra een bepaalde drempel is overschreden.

Idiosyncratische bijwerkingen (type B) treden zonder waarschuwing op, wanneer het medicament aan vatbare individuen wordt toegediend en zijn onvoorspelbaar, zowel wat tijdstip van optreden als wat de gebruikte dosering betreft. Er is geen duidelijk verband tussen de duur of de hoogte van het medicijngebruik en dit soort bijwerkingen. Idiosyncratische hepatotoxiciteit leidt er soms toe dat de registratie van medicijnen weer wordt ingetrokken, ook al hadden ze daarvoor aan de strenge toelatingscriteria voldaan.

+ Manieren waarop medicijnen de lever aantastenSoort schade: LevercelCholestaseGemengdALAT ≥ Tweemaal te hoog Normaal≥ Tweemaal te hoogAFNormaal ≥ Tweemaal te hoog≥ Tweemaal te hoogALAT: AF verhoudingHoog, ≥5 Laag, ≤22-5VoorbeeldenParacetamolAllopurinolAmiodaronHIV-remmerNSAIDAnabole steroïdenChloorpromazineClopidogrelErytromycineAnticonceptiepilAmitryptyline,EnalaprilCarbamazepineSulfonamideFenytoïne

 Manieren waarop schade ontstaat

De vorm die chemisch veroorzaakte leverschade aanneemt, kan zowel klinisch als ziektekundig uiteen lopen. Biochemische bepalingen, zoals ALAT, alkalische fosfatase, gamma GT en bilirubine) worden dikwijls gebruikt om leverbeschadiging op te sporen. Leverbeschadiging wordt verder beschreven als hepatocellulair (vooral ALAT-verhoging) of cholestatisch (vooral AF-verhoging). Die sluiten elkaar echter niet uit, vaak is er sprake van een gemengd type.
De microscopische afwijkingen die daarbij horen, volgen hieronder.

thumb|rechts| de lobule is de kleinste functionele eenheid van de lever.

 Zonale Necrose
Zonale necrose is de meest voorkomende vorm van door medicijnen veroorzaakte levercelnecrose; dat is het afsterven van levercellen. De schade blijft grotendeels beperkt tot een bepaald gedeelte van de lever, de lobule (kleinste functionele deelorgaan van de lever, zie figuur). Zonale necrose kan aan het licht komen door een sterk verhoogde ALAT-bepaling, een sterke achteruitgang van leverfunctie en acuut leverfalen.
Oorzaken onder andere:
Paracetamol, tetra (soort 'vlekkenwater')

 Hepatitis
Hierbij gaat de sterfte van de levercel (hepatocellulaire necrose) gepaard met een ontsteking. Er zijn drie soorten chemische hepatitis.
 Hepatitis A: 'virale' hepatitis, de meest voorkomende is de vorm, die onder de microscoop sprekend op hepatitis door een virus lijkt.
 Hepatitis B: bij focale of non-specifieke hepatitis vind je bij de ontstoken gebieden, verspreide haardjes van celnecrose.
 Hepatitis C: chronische hepatitis lijkt klinisch, serologisch, en onder de microscoop sterk op auto-immuunhepatitis.
Oorzaken onder andere:
 'Virale' hepatitis: halothaan, isoniazide, fenytoïne
 Focale hepatitis: acetylsalicylzuur
 Chronische hepatitis: alfamethyldopa, diclofenac

 Cholestase
Bij cholestase leidt leverbeschadiging tot een belemmering van de galstroom en gaat dan gepaard met jeuk en geelzucht. Onder de microscoop is een ontsteking zichtbaar, men spreekt wel van cholestatische hepatitis, maar het kan ook mild verlopen. In zeldzame gevallen kan het op dezelfde wije verlopen als de ziekte Primaire biliaire cirrose met een teloorgang van de kleine galwegen (Vanishing Bile Duct Syndrome.
Oorzaken onder andere:
 Mild: Anticonceptiepil; anabole steroiden, testosteron
 met ontsteking: allopurinol, amoxiciline/clavulaanzuur, carbamazepine
 met beschadiging van de galwegen: Chloorpromazine, flucloxacilline

 Steatose/leververvetting
Hepatotoxiciteit kan zich manifesteren als ophoping van triglyceriden, hetzij in kleine druppeltjes (microvesiculair), hetzij in grote druppeltjes; we spreken van leververvetting of steatose. Een derde type leververvetting ontstaat als fosfolipiden zich op dezelfde wijze op gaan hopen als bij sommige aangeboren afwijkingen (zoals de ziekte van Tay-Sachs).
Oorzaken onder andere:
 Microvesiculair: Acetylsalicylzuur (bij kleine kinderen; (Ziekte van Reye), ketoprofen, tetracycline
 Macrovesiculair: paracetamol, methotrexaat
 Phospholipidosis: Amiodaron, totale parenterale voeding

 Granuloomvorming
Een granuloom is een apart soort ontstekingsreactie die verschillende oorzaken kan hebben. Door medicijnen veroorzaakte granulomen in de lever gaan meestal gepaard met granulomen in anderee weefsels; de patiënten zijn meestal allergisch en hebben een vorm van ontsteking van de bloedvaten. Meer dan vijftig medicijnen kunnen deze reactie veroorzaken.
Oorzaken onder andere:
Allopurinol, fenytoïne, isoniazide, kinidine, penicilline (vasculaire beschadigingen)

Deze zijn het gevolg van letsel van de bekleding van de bloedvaten.
Oorzaken onder andere:
Trombose: Chemotherapie, bush teaBloedinkjes in de lever: Anabole steroïden.
Syndroom van Budd-Chiari| (leveradertrombose)
Anticonceptiepil

 Tumoren
Leverkanker is beschreven na langdurige blootstelling aan sommige chemische stoffen. Primair levercelcarcinoom; (kanker van de levercellen); angiosarcoom (kwaadaardige woekering van de bloedvatjes); Leveradenoom (goedaardig).
Oorzaken onder andere:
Vinylchloride, anticonceptiepil (alleen goedaardige adenomen), anabole steroiden, arseen

 Klinische beoordeling
thumb|Algoritme bij verdenking op hepatotoxiciteit In de klinische praktijk blijft het een uitnodiging de diagnose te stellen. Veel andere aandoeningen hebben dezelfde verschijnselen en zien er onder de microscoop hetzelfde uit. Om de diagnose hepatotoxiciteit te stellen moet er een oorzakelijk verband worden vastgesteld tussen het vergif en de medicatie, maar vooral bij idiosyncratische bijwerkingen kan dat lastig zijn. Gelijktijdig gebruik van meerdere medicijnen maakt het extra gecompliceerd. Bijvoorbeeld paracetamolvergiftiging is als bekende, dosisafhankelijke, farmacologische hepatotoxiciteit gemakkelijker vast te stellen.

 Behandeling en prognose
In de meeste gevallen zal de leverfunctie zich herstellen als het veroorzakende medicijn
op tijd wordt gestopt, eventueel kan ondersteunende behandeling nodig zijn. Bij een paracetamolvergiftiging kan de eerste aanval dodelijk zijn. Fulminant leverfalen door hepatotoxiciteit kan levertransplantatie noodzakelijk maken. Bij paracetamolvergiftiging kan acetylcysteïne intraveneus worden ingezet om radicalen weg te vangen.

Verdubbeling van het bilirubineniveau en bijkomende transaminatse (ALAT) stijging is een slecht teken. De combinatie is een aanwijzing voor ernstige hepatotoxiciteit die gepaard kan gaan met een sterfte van 10% tot 15%, wanneer de oorzaak niet wordt weggenomen. Er is namelijk flinke schade aan de lever nodig om de uitscheiding van bilirubine te belemmeren; daarom leidt een kleine stoornis van de lever niet dadelijk tot geelzucht. Andere factoren die een slechtere uitkomst voorspellen zijn hoge leeftijd, vrouw, hoog ASAT.

 Specifieke geneesmiddelen en vergiften
 Alcohol
Alcohol heeft verschillende schadelijke dosisafhankelijke bijwerkingen op de lever.
Er kan een chemische hepatitis ontstaan, of leververvetting. 10 tot 20 % van de zware drinkers krijgt een onomkeerbare levercirrose.Alcohol-Induced Liver Disease; https://web.archive.org/web/20110303075624/http://www.liverfoundation.org/education/info/alcohol/

Paracetamol
thumb|3D-model van paracetamol. Overdosering van paracetamol is een belangrijke oorzaak van leverbeschadiging.
Paracetamol wordt in de aanbevolen dosis goed verdragen, maar overdosering is een belangrijke oorzaak van leverziekte. De lever wordt niet beschadigd door de stof zelf, maar door het afbraakproduct N-acetyl-p''-benzochinonimine (NAPQI of NABQI) dat wordt geprocudeerd door cytochroom-P450-enzymen in de lever. Onder normale omstandigheden wordt deze metaboliet onschadelijk gemaakt (detoxificatie) door conjugatie met glutathion in een fase 2 reactie. Bij een overdosis wordt een grote hoeveelheid NAPQI gevormd die het detoxificatieproces overspoelt en tot levercelbeschadiging leidt. NO speelt eveneens een rol in de hepatotoxiciteit van paracetamol.
Het gevaar voor de lever hangt af van de ingenomen dosis, bijkomend alcoholgebruik, andere medicijnen, hoelang het heeft geduurd voor er tegengif is toegediend enz. Toediening van acetylcysteïne, een voorloper van glutathion, kan de ernst van de leverbeschadiging beperken door het giftige NAPQI weg te vangen. Degenen die acuut leverfalen ontwikkelen, kunnen nog genezen; maar een transplantatie kan nodig zijn, met name wanneer de hersenwerking verstoord is (encefalopathie) of er stollingsproblemen zijn.

 Nonsteroidal anti-inflammatory drugs (NSAIDs)
Deze groep pijnstillers kan zowel dosis-gerelateerde als idiosyncratische hepatotoxiciteit vertonen. Acetylsalicylzuur (vooral in gebruik als bloedverdunner) en fenylbutazon hebben farmacologische, dosisgerelateerde hepatotoxiciteit; idiosyncratische reacties zijn beschreven bij ibuprofen, sulindac, fenylbutazon, piroxicam, diclofenac and indomethacine.

 Corticosteroden
(Gluco)cortico(ster)oïden bevorderen de opslag van zetmeel in de lever en de lever kan daardoor vergroot worden. Het klassieke effect van langdurig gebruik is bij jong en oud echter vervetting.

 Isoniazide
Isoniazide (INH) is een van de meest gebruikte middelen tegen tuberculose; 20% van de gebruikers ondervindt een lichte verhoging van de leverenzymen; 1-2% krijgt te maken met ernstige hepatotoxiciteit.

 Natuurproducten
Voorbeeld zijn veel amanita paddenstoelen en andere schimmels bijvoorbeeld aflatoxines.

 Industrieel vergif
Voorbeelden onder andere: arseen, tetrachloormethaan, en vinylchloride.

Alternatieve middelen
Geneesmiddelen van kruiden en planten hebben ten onrechte als groep de naam dat ze vrijwel geen bijwerkingen hebben. Er zijn onder deze middelen echter stoffen met hepatotoxiciteit.

Geneeskunde
Geneesmiddel



Informed consent, van het Engelse informed 'geïnformeerd' en consent 'instemming', is een procedure waarin iemand de mogelijke voor- en nadelen van een medische behandeling te horen krijgt alvorens hij besluit om de behandeling al dan niet te ondergaan. Toestemming met kennis van zaken na voorafgaande voorlichting is ook een belangrijk onderdeel van wetenschappelijk onderzoek. Mogelijke proefpersonen krijgen daarin alle informatie over het onderzoek die belangrijk voor hen kan zijn, voordat ze besluiten mee te doen. Goed geïnformeerd zijn wordt vanuit medisch-ethische overwegingen vaak wenselijk geacht, al is het niet altijd nodig, bijvoorbeeld bij relatief risicoloze behandelingen of onderzoeken.

In Nederland moet elke deelnemer aan een Wmo-plichtig onderzoek door de onderzoeker worden ingelicht over een aantal voorgeschreven zaken. De deelnemer moet voldoende bedenktijd krijgen voordat hij een toestemmingsverklaring tekent. Alleen wanneer de verklaring is getekend, mag de deelnemer daadwerkelijk aan het onderzoek deelnemen.

Toestemming kan pas door iemand worden gegeven wanneer hij de feiten, implicaties en gevolgen van de behandeling of het onderzoek begrijpt en kan afwegen. Om toestemming te kunnen geven, moet iemand dus voldoende bekwaam zijn om te kunnen redeneren en beschikken over alle relevante feiten. Bij sommige ziekten of stoornissen kan iemand niet zelf toestemming geven. Dit kan het geval zijn bij bijvoorbeeld hoge stressniveaus bij posttraumatische stressstoornis, ernstige intellectuele beperking, ernstige psychische aandoening, ernstig slaapgebrek, de ziekte van Alzheimer, of comateuze toestand.

 Onderdelen
Een valide procedure bestaat uit drie onderdelen: voorlichting, oordeelkundig vermogen en vrijwilligheid.
 Voorlichting: De behandelaar of onderzoeker geeft alle informatie die een individu nodig kan hebben om een zelfstandige beslissing te nemen en zorgt ervoor dat de persoon de gegeven informatie begrijpt. Meestal wordt hiervoor een geschreven tekst gebruikt, waarin de behandeling of het onderzoek in lekentaal wordt uitgelegd. Daarnaast wordt de behandeling of het onderzoek vaak mondeling toegelicht en wordt gekeken of alle informatie voor het individu duidelijk is.
 Oordeelkundig vermogen verwijst naar het vermogen van de persoon om de gegeven informatie te begrijpen en op basis van de mogelijke gevolgen van zijn besluit een redelijk oordeel te vormen over het ondergaan van de behandeling of deelnemen aan het onderzoek.
 Vrijwilligheid verwijst naar het recht van de persoon om zijn beslissing te nemen zonder onder druk te worden gezet. De behandelaar of onderzoeker mag de persoon dus niet dwingen, manipuleren of ertoe verleiden zijn toestemming te geven.

 Ontheffing
In sommige gevallen is het niet nodig iemand uitgebreid voor te lichten. Dit is onder andere wanneer er geen leed te verwachten valt ten gevolge van een behandeling of studiedeelname, of wanneer er bijvoorbeeld geen persoonsgegevens worden verzameld. Als een onderzoek niet Wmo-plichtig is, hoeft er (volgens de wet) geen toestemmingsverklaring te worden getekend.

Ethiek
Geneeskunde



Invaginatie is het inschuiven van een (lichaams)deel binnen zichzelf of een ander deel van een structuurhttp://medical-dictionary.thefreedictionary.com/invagination. De medische term is intussusceptie.

Darminvaginatie, de inschuiving van darmdelen veroorzaakt partiële of gehele blokkeringhttp://www.maagdarmlever.nl/darmklachten/darm-invaginatie/. Hierdoor heeft voedsel een verminderde doorstroom waardoor constipatie kan ontstaan. Een ander probleem die bij darminvaginatie optreedt is een verminderde bloedstroom waardoor het darmdeel kan afsterven door gebrek aan zuurstof. Soms kan een deel weer terugschuiven waardoor de blokkering verdwijnt.

Mogelijke oorzaken van darminvaginatie zijn een divertikelhttps://www.mlds.nl/ziekten/darminvaginatie/, een poliep, een tumor, en/of andere darmafwijkingenhttps://www.gezondheidsplein.nl/aandoeningen/invaginatie/item39957.

Externe links
Maag Lever Darm Stichting, invaginatie

Geneeskunde



Lichamelijk onderzoek is het direct onderzoeken van het lichaam door een arts of verpleegkundige. Het is de tweede stap in het uitzoeken van een gezondheidsklacht, volgend op de anamnese.

Het onderzoek begint meestal met bepaalde observaties van vitale lichamelijke functies. Het gaat daarbij bijvoorbeeld om het meten van de polsslag, de bloeddruk en de lichaamstemperatuur. Met behulp van een stethoscoop kan worden geluisterd naar het hart en de longen alsmede de darmgeluiden. Daarnaast kan er een specifiek onderzoek plaatsvinden van een bepaald orgaansysteem zoals het luchtwegstelsel, of er kan neurologisch onderzoek worden verricht.

Zie ook
Medisch onderzoek

Geneeskunde



Lichte cognitieve stoornis (vaak afgekort tot MCI, naar de Engelse term "mild cognitive impairment") is een neurologische stoornis die voorkomt op latere leeftijd en die gekenmerkt kan worden door geheugenstoornissen, leerproblemen en een verminderde aandacht. Instrumentele algemene dagelijkse levensverrichtingen blijven echter gespaard. Bij MCI ontstaan cognitieve beperkingen die niet passen bij de leeftijd en het opleidingsniveau van de patiënt, maar die niet ernstig genoeg zijn om het dagelijks leven te hinderen. MCI kan een overgangsfase vormen van normale cognitie naar dementie, maar dit is niet per definitie het geval.

 Types
MCI kan door meerdere symptomen worden gekenmerkt. Wanneer geheugenstoornissen op de voorgrond staan, spreekt men vaak van een "amnestische MCI". Dit type MCI wordt vaak gezien als een prodromaal stadium van de ziekte van Alzheimer. Ongeveer 10 tot 15% van de MCI-patiënten vordert elk jaar naar alzheimer.

Wanneer beperkingen in andere cognitieve domeinen meer uitgesproken zijn dan geheugenstoornissen, wordt dit een non-amnestische of multi-domein MCI genoemd. Het lijkt voor patiënten met deze vorm van MCI waarschijnlijker te zijn om een andere soort dementie (zoals bijvoorbeeld Lewy-body-dementie) te ontwikkelen.

 Oorzaken
De precieze oorzaak (of oorzaken) voor het ontstaan van MCI is onbekend. De risicofactoren voor MCI en dementie lijken echter wel overeen te komen. Ouder worden, genetische (erfelijke) oorzaken voor dementie en risico op hart- en vaatziekten lijken het risico op het krijgen van MCI te vergroten.

 Prevalentie
Hoe vaak MCI voorkomt, verschilt per leeftijdscategorie. In de tabel hieronder staat per leeftijdscategorie hoeveel procent van de mensen, naar schatting, wereldwijd een lichte cognitieve stoornis heeft:
LeeftijdPrevalentie60–646,7%65–698,4%70–7410,1%75–7914,8%80–8425,2%

Geneeskunde
Neurologie
Neurologische aandoening



Deze lijst van laboratoriumbepalingen in bloed bevat de meest verrichte laboratoriumbepalingen in bloed. Let wel:
 De lijst bevat lang niet alle bepalingen
 De lijst bevat lang niet alle indicaties
 Laboratoriumuitslagen moeten worden geïnterpreteerd in samenhang met de voorgeschiedenis van de patiënt en met de bevindingen van ander onderzoek.
 Normaalwaarden zijn niet absoluut; ze verschillen van laboratorium tot laboratorium en waarschijnlijk van patiënt tot patiënt.de hier gegeven normdaalwaarden zijn grotendeels ontleend aan het Farmacotherapeutisch Kompas; papieren editie 2005; recente versie 2011:  kies bladeren, diversen, referentiewaarden,
 De gegeven waarden zijn de normaalwaarden (of max/min waarden) voor volwassenen. Niet zelden gelden voor kinderen, bejaarden, nierpatiënten, leverpatiënten, zwangeren, dikke of juist magere patiënten en bij medicijngebruik ander waarden.
 Afwijkingen geven meer klachten als ze plotseling ontstaan. Voorbeeld: als een Hb-waarde (hemoglobine) plotseling naar 5 zakt vanuit de normaalwaarde, dan zal de patiënt zich beroerd voelen en mogelijk instemmen met een transfusie. In Afrika zijn er echter hele volkstammen met zo'n Hb. Er vindt bij hen bij chronisch zuurstofgebrek een chemische verschuiving in de rode bloedcel plaats die daardoor meer zuurstof mee kan nemen.

Voorvoegsels:
 k = kilo (103)
 m = milli (10−3)
 µ = micro (10−6)
 n = nano (10−9)
 p = pico (10−12)
 f = femto (10−15)

 Naam Meting Wordt gedaan in Indicatie Bijzonderheden Normaalwaarden OpmerkingALAT Alanine-aminotransferase-activiteit Serum Verdenking schade leverparenchym De naam leverfunctie is strikt genomen onjuist M: < 50 E/L  V: < 40 E/L 50 - 100 lichte schade; 100 - 200 matige schade; > 200 verdenking leverontsteking; verhoging ook bij spierletsel Albumine Albumine (bloedeiwit) Serum Verdenking eiwitgebrek, bijvoorbeeld bij nefrotisch syndroom Albumine is het osmotisch actieve eiwit, tekort geeft oedeem 35 - 55 g/L Alkalische fosfatase (AF) Fosfatase activiteit serum bij hoge pH Serum Botziekten, zoals m. Paget; (activiteit osteoblasten); galwegobstructie Bij kinderen en zwangeren hoog in verband met groei < 125 Ammoniak Plasma Leverinsufficiëntie. (Soms ook bij gebruik valproaat) Wordt in de darm gevormd, lever hoort het om te zetten in ureum 10 - 45 mmol/L Dadelijk in zilverpapier gewikkeld naar lab brengen. Amylase Meting hoe snel zetmeel wordt afgebroken tot suikers (= amylase activiteit) Serum; urine Pancreatitis: alvleesklierontsteking (ook bij speekselklierontsteking) Amylase is een spijsverteringsenzym dat aan speeksel en darmsap wordt toegevoegd. Normaalwaarden verschillen per laboratorium. Bij een acute pancreatitis kan duizend(en) keren over de normaalwaarde heen gegaan worden. APTT Activated partial thromboplastin time Vol bloed Bloedstollingsproblemen; controle therapie heparine 30 - 40 seconden Voor controle antistol zie bij INR ASAT Aspartaat-aminotransferase-activiteit Serum Levercelbeschadiging; spierbeschadiging; hartinfarct na ca. 24 uur. Vaak samen bepaald met ALAT: indien ALAT hoger lever indien ASAT hoger spier. < 45 Bij hartinfarct na 24 uur sterke verhoging; bij acute hepatitis sterk verhoogd. Bezinking BSE; bezinkingssnelheid erytrocyten; de snelheid dat de bloedcellen in een buis bloed naar de bodem zakken. Vol bloed Aspecifiek teken van ontsteking; stijgt na enkele dagen Vaak samen met bloedbeeld 4 - 8 mm in het eerste uur. Licht verhoogd bij elke ontsteking, bijvoorbeeld verkoudheid; sterk verhoogd (bijvoorbeeld 100) wijst op een hoog fibrinogeen (infectie) of een hoog gammaglobuline; het laatste door een auto-immuunziekte (bijvoorbeeld spierreuma) of de ziekte van Kahler. Bilirubine Bilirubine Serum (urine) Ernstige obstructie van de galwegen, of bloedafbraak Eventueel kan het geconjugeerde bilirubine apart bepaald worden. < 17 µmol/L; Ontstaat bij bloedafbraak. Via lever naar gal na conjugatie. Bij pasgeborenen is lichte geelzucht ten gevolge van bloedafbraak normaal, maar ernstige schadelijk. De normaalwaarden voor baby's verschilt met de leeftijd < 100 tot < 275 Bloedgasanalyse pH; pCO2; pO2 Vol bloed; uit slagader of haarvaten Ademhalingsmoeilijkheden; zuur-base-evenwicht (bijvoorbeeld verzuring) Saturatie, bicarbonaat en base-excess kunnen worden berekend pH: 7,35 - 7,45  pCO2: 4,7 - 6,4 kPa  pO2: 10,0 - 13,3 kPa Mengen met heparine, luchtdicht vervoeren en zo spoedig mogelijk bepalen. Bloedingstijd Tijd dat een krasje blijft bloeden 1 - 4 minuten CA 15-3 Eiwit borstkankercellen Serum Behandeling uitgezaaide tumor vervolgen Verloop is belangrijker dan de waarde < 30 Calcium Calcium Serum (urine) Vitamine D gebrek, bijschildklierstoornissen Hoogte afhankelijk van onder andere albumine 2,10 mmol/L < N < 2,55 mmol/L Chloride Chloride Serum Elektrolyt, anion Anion gap = Na+ - (Cl− + HCO3−) 96 - 107 mmol/L Evaluatie elektrolyten. Cholesterol totaal Cholesterol totaal Serum Risico-analyse hart-vaatziekten Afhankelijk van andere risicofactoren < 5 mmol/L; < 6, < 7 mmol/L CK; CKMB Creatinekinase Serum Vaststellen spierletsel; hartinfarct (CKMB specifiek voor hartinfarct) M: < 100 E  V: < 170 E Stijgt bij hartinfarct na ca 6 uur Cortisol Cortisol Plasma Bijnierschorshormoon Wisselt over de dag 8 uur: 150 - 700 nmol/L  17 uur: 100 - 400 nmol/L  24 uur: < 100 nmol/L Te laag bij de ziekte van AddisonTe hoog bij de ziekte van Cushing; wordt sterk beïnvloed door stress. CRP C-Reactive protein Serum Ontstekingseiwit Stijgt binnen een dag na begin infectie < 10 mg/L Snelle diagnostiek begin en eind infectie Creatinine Creatinine Serum (urine) Afbraakproduct spierweefsel; wordt uitgescheiden door de nieren. Geeft informatie over de nierfunctie (met name de klaring) V: < 70 - 100 µmol/L  M: < 80 - 125 µmol/L Normaalwaarde is afhankelijk van de hoeveelheid spierweefsel en andere eigenschappen D-Dimeer Citraatplasma Stollingsproduct N < 500 ng/L Stijgt bijvoorbeeld bij longembolie en diffuse intravasale stolling Erytrocyten Aantal rode bloedcellen per volume Vol bloed Wordt gebruikt om bijvoorbeeld anemie te evalueren: MCV berekenen. M 4,3 - 6,0 × 1012 per liter Ferritine Ferritine Serum Eiwit bindt de ijzervoorraad M: 25-250 µg/L  V: 20-150 µg/L Laag ferritine bij ijzergebrek Fibrinogeen Stollingweiwit 2 - 4 g/L Bij ontstekingsprocessen verhoogd. FSH Follikelstimulerend hormoon Serum Hypofysehormoon dat testikels/eierstokken stimuleert Of V postmenopauzaal is; of hypogonadisme bij man secundair is Volwassen vrouwen afhankelijk van de cyclus < 15 U/L, mannen < 7 U/L Foliumzuur Foliumzuur Serum Vitamine B11 Evaluatie bloedarmoede > 2,7 nmol/L Fosfaat Fosfaat Serum Gestoord bij nierproblemen; en bij afwijkingen calcium 0,9 - 1,5 mmol/L In samenhang bezien met calcium Gamma GT Gamma-glutamyltransferase Serum Verhoogd bij galwegobstructie M: < 45 E/L  V: < 35 E/L Gevoelig voor inname alcohol en hepatotoxische medicatie. Glucose Bloedsuiker Vol bloed cap veneus plasma Vooral bij diabetes mellitus Curve en op lange termijn HbA1c voor controle op de instelling Nuchter cap 3,5 - 5,6 mmol/LNuchter veneus 4,0 - 6,4 mmol/L Hoogte bloedsuiker afhankelijk van tijdstip na eten GlycHb HbA1c Vol bloed Percentage Hb dat verzadigd is van glucose 4 - 6% (in ieder geval lager dan 7%) NB erytrocyten leven 100 dagen. HDL Cholesterol "Gunstige cholesterol" Serum M: 0,9 - 1,7 mmol/L V: 1,1 - 2,0 mmol/L Hematocriet Ht Fractie van vol bloed die uit bloedcellen bestaat M: 0,41 - 0,51 L/L  V: 0,36 - 0,47 L/L Hemoglobine Hb Vol bloed Zuurstof-transporterend, ijzerhoudend eiwit M: 9,5 - 11 mmol/L  V: 7,5 - 10 mmol/L Homocysteïne Homocysteïne Serum Vitamine B12 gebrek op weefselniveau < 15 µmol/L (N) Hoog bij vitamine B12-gebrek IJzer Serumijzer Serum M: 14 - 35 mmol/L V: 10 - 25 mmol/L Onbetrouwbare maat; ferritine is beter Immunoglobulines A,D,E,G,M; korte en lange ketens Serum Kalium Kalium, eventueel met natrium Serum (eventueel bloedplasma) Electrolyt Te laag bij diuretica; te hoog bij kaliumsparende diuretica (triamtereen), ACE-remmers, nierfunctiestoornissen; beide bij behandeling ontregelde diabetes. 3,7 mmol/L - 5,9 mmol/L Lactaat Melkzuur Vol bloed Lactaat/pyruvaatratio 0,5 - 1,7 mmol/L Ratio: < 15 LD (LDH) Lactaatdehydrogenase Serum Enzym speelt een rol in spier, hart, lever. iso-enzymen: 1=hart; 2-3=erytrocyten; 5=lever 134 - 225 U/L Verhoogd bij levercelbeschadiging; bij hartinfarct na 72 uur. Leukocyten Witte bloedlichaampjes Vol bloed Eventueel ook differentiëren Totaal: 4,0 - 10,0 × 109/L
neutrofielen 2,0 - 7,20 × 109/L
eo's, baso's
lymfo's 1,0 - 4,0 × 109/L Hoog neutrofielen (met staven en linksverschuiving) bacteriële infectie;hoog lymfocyten virale infectie Lipase Lipase Serum Spijsverteringsenzym geproduceerd door pancreas 20 (30) - 140 (180) U/L Verhoogd bij pancreatitis MCV Mean corpuscular volume Vol bloed Verhouding van Ht en aantal erytrocyten 82 - 98 fL Bloedarmoede met laag MCV duidt op ijzergebrek; hoog MCV duidt op vit B12 of foliumzuurgebrek Natrium Natrium Serum (urine) Elektrolyt Meestal bepaald samen met kalium 135 - 145 mmol/L Verhoogd bij hypertone dehydratie; verlaagd bij bepaalde metabole/endocriene stoornissen, diuretica gebruik enzovoort Parathormoon PTH Bijschildklierhormoon Hormoon verhoogt calciumgehalte Plasma In kader calciumstofwisseling; na operatie (bij)schildklier Normaal ca. 2 - 7 pmol/L; bij hoog < 4 Prolactine Hypofysehormoon: prolactine Serum Normaal functie bij zogen Verhoogd door sommige geneesmiddelen, hypofysetumor en andere M: 100 - 300 mU/L V: 200 - 500 mU/L Prostaatspecifiek antigeen PSA Serum Duidt op ontsteking van of tumor in de prostaat Afhankelijk van leeftijd:  60 jaar < 3,5 µg/L  80 jaar < 6,5 µg/L BPH ca 8; carcinoom sterk verhoogd. Protrombinetijd TT INR Vol bloed Controle antistolbehandeling Onbehandeld 0,9 - 1,3 Behandeling: afhankelijk van indicatie, bij boezemfibrilleren 2,5 - 3,5 Reticulocyten Reticulocyten Vol bloed Jonge erytrocyten; snelheid van productie 0 - 2% Plotselinge verhoging bij aanslaan behandeling bloedarmoede Testosteron Mannelijk geslachtshormoon Serum 12 - 35 nmol/L Bij dysfunctie testikels of hypofyse, controle behandelingen TSH Thyreoïdstimulerend hormoon Serum Hypofysehormoon dat de schildklier stimuleert. 0,5 - 3,9 mU/L Te laag bij hyperthyreoidie, te hoog bij hypothyreoïdie Thyroxine (vrij) F T4 Serum Schildklierhormoon 9 - 24 pmol/L T4 laag en TSH hoog: primaire hypothyreoïdie; T4 laag en lage TSH: secundaire hypothyreoïdie; T4 laag en TSH normaal geneesmiddelinteractie; T4 hoog en TSH laat primaire hyperthyreoïdie enzovoorts Totaal eiwit + eventueel spectrum Eiwitspectrum Serum 55 - 75 g/L Optelsom van albumine, alfa-, beta- en gammaglobuline; een spectrum noemen we de chromatografie waarbij deze uit elkaar worden gerafeld. TIJBC Totale ijzerbindingscapaciteit Serum 0 55 - 75 g/L Hoog bij ijzergebrek. Transferrine Transferrine Serum IJzertransporterend eiwit 60 - 80 g/L Hoog duidt op ijzergebrek Triglyceriden Triglyceriden Serum Vet; in samenhang met cholesterol bezien 1,3 - 2,7 g/L Vooral bij bepaalde erfelijke aandoeningen Trombocyten Bloedplaatjes Volbloed Functie bij de bloedstolling 150 - 400 × 109 Trombopenie; trombocytose Troponine Troponine Serum Verschilt per laboratorium Sneldiagnostiek myocardinfarct. Ureum Ureum Serum Afvalproduct aminestofwisseling; uitgescheiden door nier 1,8 - 6,4 mmol/L Nierfunctieonderzoek Urinezuur (Uraat) Serum Afvalproduct DNA en RNA stofwisseling V: 0,12 - 0,34 mmol/L  M: 0,20 - 0,42 mmol/L Verhoogd bij jicht. Vitamine B12 Cyanocobalamine Plasma 150 - 700 pmol/L Voor deficiëntie-diagnostiek serum holotranscobalamine (Actief B12) bepalen.

 Externe links
 Referentiewaarden van Saltro, 18 september 2015

 Zie ook
 Lijst van laboratoriumbepalingen in urine

Geneeskunde
Geneeskundige lijsten
Klinische chemie



Lytico-bodig is de naam in het Chamorro voor een neurodegeneratieve aandoening die voorkomt in Guam, een overzees gebied van de Verenigde Staten. In de wetenschap wordt de aandoening sinds 1961 aangeduid met de term 'amyotrofe laterale sclerose-parkinsonisme-dementie' (ALS-PDC). Waar de ziekte vandaan komt (de etiologie) is onbekend.

De ziekte lijkt op amyotrofe laterale sclerose (ALS), de ziekte van Parkinson en de ziekte van Alzheimer. De ziekte werd voor het eerst beschreven in drie overlijdensaktes in Guam in 1904. In de overlijdensaktes werd onder andere paralyse beschreven. De prevalentie van de ziekte nam toe en het werd zelfs de meestvoorkomende doodsoorzaak van volwassen Chamorro's tussen 1945 en 1956. De incidentie was 200 nieuwe gevallen per 100.000 mensen per jaar en de ziekte kwam 100 keer zo vaak voor in Guam als in de rest van de wereld.

Neuroloog Oliver Sacks beschreef de ziekte in zijn boek Het eiland der kleurenblinden. Sacks en Paul Alan Cox stelden dat een  lokale soort vleermuis, die inmiddels is uitgestorven, een soort cicade at en daardoor bèta-methylamino-L-alanine (BMAA), een bekende neurotoxine, opbouwde in het lichaamsvet. Ze voerden de hypothese dat de Chamorro's waren blootgesteld aan BMAA door het eten van de vleermuizen en dat hun aandoening hierdoor (tenminste gedeeltelijk) werd veroorzaakt. De afname in consumptie van de vleermuizen is gerelateerd aan de afname in prevalentie van de ziekte.

Hoewel er geen behandeling bestaat voor lytico-bodig, wordt soms gebruik gemaakt van parkinsonmedicatie zoals levodopa om de symptomen te bestrijden.

Kenmerken
Lytico-bodig kan zich op twee manieren uiten:
lytico is een progressieve paralyse die veel weg heeft van ALS,
bodig is een aandoening die wordt gekenmerkt door parkinsonisme en in sommige gevallen dementie.

Lytico
De symptomen en hoe deze zich uiten, verschillen van patiënt tot patiënt. De meest kenmerkende symptomen zijn spieratrofie, verlamming van de kaak en het aangezicht en een onvermogen om te spreken of slikken en daaropvolgend mogelijk stikken. Sommige patiënten blijven geestelijk helder totdat ze overlijden, net als bij ALS vaak het geval is.

Spieren die het middenrif aansturen en de ademhaling regelen kunnen verlamd raken, waardoor mechanische beademing vaak nodig is. Speeksel moet uit de mond worden gezogen om verslikking te voorkomen. Deze vorm van lytico-bodig is altijd dodelijk.

Bodig
Net als bij lytico, kan bodig zich op verschillende manieren presenteren. Er bestaat dan ook geen standaardvorm. Onder andere immobiliteit en een verlies van initiatief en spontaniteit kunnen zich voordoen. Daarnaast is een progressieve dementie ook karakteristiek voor bodig. Patiënt met dementie hebben vaak ook afasie en zijn rusteloos, irrationeel en soms gewelddadig. Sommige patiënten ervaren extreme emoties die elkaar snel opvolgen, van manie tot depressie.

In de meest vergevorderde stadia, hangen de monden van patiënten open, hebben zij een overmatige speekselproductie en beweegt hun tong niet meer. Hierdoor kunnen ze niet goed spreken of slikken. De armen en benen kunnen erg spastisch worden en strak aangespannen zijn. Na verloop van tijd ontstaat er bewegingsloosheid, catatonie, tremor en rigiditeit. Behalve die patiënten die dement worden, blijven bodig-patiënten vaak geestelijk helder en kunnen ze vaak nog redelijk goed denken en praten terwijl de motorische kenmerken erger worden.

Mogelijke oorzaken
De onderliggende mechanismen die lytico-bodig veroorzaken zijn complex en nog niet helder beschreven. Bij autopsieën worden vaak neurofibrillaire tangles gevonden, die ook aanwezig zijn bij de ziekte van Alzheimer. Lytico-bodig wordt daarom gezien als tauopathie. Het is echter niet bekend hoe de symptomen worden veroorzaakt. Er bestaan meerdere hypothesen over de oorzaken van de ziekte.

Genetica
Men dacht aan een genetische oorzaak dankzij het feit dat de ziekte vooral beperkt lijkt te zijn tot het eiland Guam. Echter, de ziekte blijkt niet genetisch, maar wel familiaal te zijn. Chamorro's die buiten Guam opgroeiden, kregen de ziekte niet, terwijl niet-Chamorro's die naar Guam verhuisden en volgens de inheemse cultuur leefden de ziekte wel kregen.

Cicaden
Het stijfsel van de lokale cicadezaden wordt door veel Chamorro's gegeten. Van de zaden wordt bloem gemaakt, dat weer gebruikt wordt om brood en knoedels te maken. De bloem wordt meerdere malen gewassen omdat de zaden van zichzelf enorm giftig zijn. Eén onderdeel van de zaden, cycasine, werd in de jaren 50 van de vorige eeuw ontdekt en bleek een sterke gifstof te zijn. Hoewel het stofje erg giftig is, lijkt het niet de oorzaak van lytico-bodig te zijn. De hypothese dat de ziekte door de cicaden wordt veroorzaakt, werd na jarenlang onderzoek met dierproeven verworpen.

In 1967 werden de cicadezaden opnieuw onderzocht door een biochemist, Arthur Bell, nadat studies aantoonden dat lathyrisme was gerelateerd aan de gifstof bèta-diaminopropionzuur (ODAP) dat gevonden kan worden in bepaalde planten. Arthur Bell en zijn collega's ontdekten een andere gifstof in de zaden: bèta-methylamino-L-alanine (BMAA). De eerste laboratoriumonderzoeken toonden aan dat vrije BMAA in lage doseringen voorkwam in cicadebloem. Voor de tweede keer werd de cicade-hypothese verworpen, omdat de doseringen van BMAA voor acute vergiftiging vele malen hoger liggen. Bij nader onderzoek in het laboratorium werden in de bloem hoge doseringen van eiwitgebonden BMAA aangetroffen. Daarnaast werd aangetoond dat de concentraties hoger waren in de bloem die werd gemaakt in dorpen waar lytico-bodig meer voorkwam.

De theorie werd opnieuw aangedragen door Paul Alan Cox en Oliver Sacks nadat ze het dieet van de Chamorro's hadden onderzocht. Cox en zijn collega's vonden dat BMAA wordt geproduceerd door symbiotische cyanobacteriën die zich in de wortels van de cicaden bevinden. Daarnaast aten vleermuizen de cicadezaden en aten de Chamorro's vaak de vleermuizen. De vleermuizen sloegen BMAA op in het lichaamsvet en zelfs bij het eten van slechts enkele vleermuizen, zouden de BMAA-concentraties al even hoog zijn als de hoeveelheid die bij eerder dierproeven was aangetoond als hoog genoeg om de symptomen te veroorzaken. Daarnaast observeerde Cox een afname in de consumptie van de vleermuizen die gepaard ging met een afname in het aantal gevallen van lytico-bodig. Meer bewijs voor de hypothese dat BMAA lytico-bodig veroorzaakt werd in 2016 gevonden, toen werd aangetoond dat vervets die homozygoot zijn voor het APOE4-gen (dat bij mensen het risico op de ziekte van Alzheimer verhoogt) na blootstelling aan BMAA zeer veel neurofibrillaire tangles en enkele amyloïde plaques produceerden, vergelijkbaar met de pathologie in de hersenen van Chamorro's die waren overleden aan lytico-bodig.

Geneeskunde
Neurologie
Neurologische aandoening



thumb|Voorzichtig met het gebruik van medicijnen.
Medicalisatie of medicaliseringMedicalisering van de samenleving - documentatie van De Maakbare MensWat is medicaliseren? – documentatie op Bewust Gezonder is het proces waarbij verschijnselen als ziekte gedefinieerd of als medisch probleem behandeld worden.The Discovery of Hyperkinesis: Notes on the Medicalization of Deviant Behavior, 1 oktober 1975,

Medicalisering ontstaat deels doordat er nieuwe medicijnen en behandelingen beschikbaar komen, al dan niet door wijzigingen in het zorgstelsel. Het kan ook voortkomen uit succesvolle marketingcampagnes van (farmaceutische) bedrijven. Door de toenemende macht van burgers kan medicalisering ook door hen op gang gebracht worden. Medicalisering komt voor bij zaken die eerder als sociaal onwenselijk deviant gedrag gediagnosticeerd werden. Zo werd en wordt homoseksualiteit in sommige samenlevingen niet als geaardheid, maar als ziekte benaderd.

Medicalisering kan ook van invloed zijn op de opvattingen en handelingen van mensen die niet in behandeling zijn. De Swaan sprak hierbij over de 'protoprofessionalisering' waarbij professionele kennis deels en in simpele vorm wordt overgebracht aan het grote publiek, de leken. Te denken valt dan aan aandacht voor de gezondheidseffecten van voeding, sport, roken en drinken. Tot op bepaalde hoogte is ook de kennis van de medische terminologie en aandoeningen toegenomen. Ons alledaags denken over geestelijke gezondheid en identiteit zou sterk beïnvloed zijn door psychologische en psychiatrische kennis en praktijken.Inventing our selves: psychology, power and personhood, Nikolas Rose, Cambridge University Press, 1998

Referenties

Sociologie
Geneeskunde



Het Museum voor Geneeskunde of Geneeskundemuseum (Frans: Musée de la Médecine) is een museum in Anderlecht in het Brussels Hoofdstedelijk Gewest. Het heeft het doel een brug tussen geneeskunde en kunst te slaan. Het werd opgericht in 1995 en is gevestigd in een daar speciaal voor ontworpen gebouw op de Campus Erasmus van de Université libre de Bruxelles.

thumb|left|100px|Anatomisch model, gemaakt door Auzoux
In het museum zijn onder meer anatomische wassen beelden te zien in de stijl van de Belgische dokter Pierre Spitzner (1813-1894). Het museum houdt niet vast aan alleen het westerse wereldbeeld, maar gaat ook in op Precolumbiaanse geneeskunde en toont verder collecties uit de Arabische wereld, Afrika en Azië.

Het museum gaat verder in op de ontwikkeling van het denken over geneeskunde in de loop van de geschiedenis. Aan de orde komen denkbeelden die voortkwamen uit religie, mythologie en magie tot en met de huidige ontwikkeling waarbij de basis gelegd wordt op waarnemingen en experimenten in de wetenschap.

 Zie ook
 Lijst van musea in het Brussels Hoofdstedelijk Gewest

 Externe link
 Bruzz, videoreportage, met Tinne Claes over de spierman van Auzoux

Museum in Brussel
Geneeskunde
Anderlecht
Université libre de Bruxelles



Het neuroblastoom (synoniemen: Ziekte van Hutchinson, Sympathicoblastoom) is de meest voorkomende buiten de schedel gelegen vaste (solide) tumor bij kinderen (onder een vaste of solide tumor verstaat men alle tumoren behalve leukemie of lymfomen).
Jaarlijks wordt de diagnose in Nederland 35 keer gesteld; de officiële incidentie is 1,1 nieuw geval per jaar per 100.000 inwoners.Ned Tijdschr Geneeskd. 2002;146:1908
Bijna de helft van patiënten met neuroblastoom is minder dan 2 jaar oud.
Het is een neuroëndocriene tumor, dat wil zeggen dat hij is opgebouwd uit cellen die onder meer hormonen of boodschapperstoffen voor het zenuwstelsel kunnen vormen. De tumor komt voort uit het deel van de neurale lijst of crest dat het sympathische zenuwstelsel vormt; meestal komt de tumor voort uit het bijniermerg, maar de tumor kan ook ontstaan in het zenuwweefsel in de nek, de buik of het bekken.
Voor de patiënt en/of diens familie is van belang tot welke risicogroep hij behoort.
 Bij patiëntjes met een laag risico kan men volstaan met een operatie, of zelfs met afwachten (zie wait-and-see-beleid))
 Bij patiëntjes met een middelmatig risico zijn er zeer goede vooruitzichten met een operatie en chemotherapie
 Patiënten met een hoog risico wordt een zeer intensieve behandeling aangeboden; toch is de prognose veelal niet gunstig

Het neuroblastoom is een van de zeldzame menselijke tumoren die spontaan terug kunnen gaan van een ongedifferentieerde (zeer kwaadaardige) tumor tot een tumor die er onder de microscoop volkomen goedaardig uitziet. De ziekte loopt enorm uiteen wat verloop betreft en wordt ingedeeld in drie risico-categorieën: laag, middelmatig en hoog risico. Laag risico komt bij baby's het meeste voor en een goede afloop is dan mogelijk als alleen afgewacht of geopereerd wordt; maar ziekte met een hoog risico is moeilijk te behandelen, zelfs met de intensieve gecombineerde therapieën van tegenwoordig.
Het esthesioneuroblastoom, het neuroblastoom van de reukzenuw, lijkt te ontstaan in de epitheelcellen van het reukzintuig en men is het er niet over eens hoe het ingedeeld moet worden. Het is in ieder geval geen tumor van het sympathische zenuwstelsel en geen echt neuroblastoom.

Symptomen
In het begin zijn de verschijnselen slechts vaag, waardoor de diagnose moeilijk te stellen is. Vermoeidheid, gebrek aan eetlust, koorts en gewrichtspijn komen vaak voor. Verder hangen de verschijnselen samen met de plaats waar de primaire tumor zich bevindt en waar eventuele uitzaaiingen zich bevinden.
 In de buik zal een tumor een opgezwollen buik en eventueel obstipatie veroorzaken.
 Een tumor in de borst kan kortademigheid tot gevolg hebben.
 Een tumor die op het ruggenmerg drukt, kan spierzwakte veroorzaken, waardoor de patiënt niet kan staan, kruipen of lopen.
 Aantasting van het bot van de benen en heupen veroorzaakt pijn en mank lopen.
 In de botten rond het oog en de oogkas, kan een tumor blauwe plekken en zwelling veroorzaken.
 Als er ingroei in het beenmerg is kan dat bloedarmoede veroorzaken.
Een neuroblastoom verspreidt zich dikwijls al door het lichaam voordat er verschijnselen zijn en in ongeveer de helft van alle gevallen zijn er al uitzaaiingen als de patiënt een arts bezoekt.
De meeste neuroblastomen ontstaan in de bijnieren. Dit is het geval bij 40% van de plaatselijke tumoren en bij 60% van de kinderen met uitgezaaide tumoren. Een neuroblastoom kan zich ook ontwikkelen in de symathische grensstreng, het zenuwweefsel dat zich van de hals tot in het bekken langs de wervelkolom bevindt. Het bevindt zich dan in de nek (1%), borstkas (19%), buik (30% als we de bijniertumoren niet meerekenen), of bekken (1%). Soms, maar dat is zeldzaam, is er geen primaire tumor te vinden.
Zeldzame, maar kenmerkende verschijnselen zijn een dwarslaesie (5%), onbehandelbare diarree (door een hormoon dat de tumor dan produceert) (4%), het syndroom van Horner (door een tumor in de hals; 2.4% van alle gevallen), opsoclonus-myoclonussyndroom (2 à 3 %), ataxie (vermoedelijk paraneoplastisch van aard, 1.3% van alle gevallen), en hoge bloeddruk door catecholamineproductie of door druk op de nierslagader (1.3% van de gevallen).

 Oorzaak
Er is nog niet veel bekend over de oorzaak van het neuroblastoom. Soms komen meerdere gevallen in een familie voor en is er een verband gevonden met erfelijke eigenschappen. Het familiaire neuroblastoom wordt veroorzaakt door een zeldzame mutatie in het ALK (anaplastisch lymfoomkinase)-gen.
Er is een koppeling gevonden tussen het neuroblastoom en het NBPF10-gen in relatie met het 1q21.1-deletiesyndroom en het 1q21.1-duplicatiesyndroom.Copy number variation at 1q21.1 associated with neuroblastoma; Diskin et al.; Nature 459, 987-991 (18 June 2009) | doi:10.1038/nature08035; Received 14 December 2008; Accepted 30 March 2009
Er is een aantal risicofactoren geopperd waarnaar onderzoek plaatsvindt. Omdat de tumor zo vroeg in het leven ontstaat heeft men veel onderzoek gedaan naar omgevingsfactoren rond de bevruchting en tijdens de zwangerschap. Er is (nog) geen overtuigend verband gevonden met beroep, roken, alcoholgebruik, gebruik van medicijnen en invloeden rondom de geboorte.Olshan, AF, Bunin, GR (2000) Epidemiology of Neuroblastoma. In: Brodeur, GM, Sawada, T, Tsuchida, Y, Voute, PA eds. , Neuroblastoma, Elsevier, Amsterdam, pp 33-39.

Diagnose
thumb|MRI van een uitzaaiing in de oogkas en de schedel; patiënt is twee jaar oud.
Diagnose wordt altijd gesteld door middel van het nemen van een biopt uit het aangedane weefsel. De diagnose wordt uiteindelijk gesteld door de patholoog-anatoom waarbij de verschijnselen, het microscopische beeld en andere laboratoriumonderzoeken een rol spelen.

Biochemie
Ongeveer 90% van alle patiënten met een neuroblastoom heeft verhoogde catecholamines of afbraakproducten daarvan in urine of bloed. Catecholamines en hun afbraakproducten zijn dopamine, homovanillinezuur (HVA), en vanyl mandelic acid (VMA).

Beeldvorming
90 tot 95% van de neuroblastomen is op te sporen met de mIBG- scan (meta-iodobenzylguanidine), mIBG wordt opgenomen door sympathische zenuwcellen, en functioneert net als de neurotransmitter noradrenaline. Als het gebonden is aan de radioactieve isotoop Jodium-123 is het een zeer geschikt middel om neuroblastoom op te sporen en om het effect van de behandeling te meten.

 Microscopisch beeld
Onder de microscoop zijn de tumorcellen klein, rond en blauw, en vormen een rosettepatroon. Ook pseudorosetten
zijn beschreven, waarbij de tumorcellen niet rond een bloedvat maar rondom een uitloper van een zenuwcel (een neutropil) zijn gegroepeerd.
Het neuroblastoom is een van de perifere neuroblastische tumoren (pNT) en heeft eenzelfde soort oorsprong en heeft een breed patroon van differentiatie (uitgroeien tot een bepaald soort cel) variërend van goedaardig .ganglioneuroom via een stromarijk ganglioneuroblastoom met een mengsel van neuroblastoom-cellen in groepjes, tot een zeer kwaadaardig neuroblastoom.
Dit onderscheid is samen met de leeftijd en de mitose-karyorhexis (kapot gaan van de celkern)-verhouding een belangrijk middel te bepalen of de vooruitzichten "gunstig " of "ongunstig " zijn. In 1999 is hier een indeling voor gemaakt, die in 2003 is herzien.

Stagering
In 2005 heeft men het verloop van de ziekte van 8800 patiënten met neuroblastoom die tussen 1990 en 2002 in de westerse wereld, China en Japan behandeld waren, onderzocht. Het bleek dat kinderen van 12-18 maanden die geen N-Myc amplificatie (een bepaalde afwijking van het DNA van de tumor) hadden, een kleiner risico hadden dan altijd was gedacht.
Op grond hiervan is een nieuw internationaal stageringssysteem ingevoerd, het International Neuroblastoma Risk Group Staging System (INRGSS):
Stadium L1: Gelokaliseerde ziekte zonder chirurgische risicofactoren bij beeldvormend onderzoek (CT of MRI).
Stadium L2: Gelokaliseerde ziekte met risicofactoren bij beeldvormend onderzoek.
Stadium M: Uitgezaaide ziekte.
Stadium MS: Uitgezaaide ziekte "speciaal". Leeftijd jonger dan 18 maanden met gelokaliseerde primaire tumor (al dan niet geheel verwijderd, zonder dat de onderzochte lymfklieren zijn aangedaan, waarbij de uitzaaiing beperkt is tot lever, huid, of beenmerg (minder dan 10% van de kernhoudende cellen in het beenmerg zijn tumorcellen).
De nieuwe risico-bepaling zal gebaseerd zijn op dit nieuwe INRGSS stageringssystem, de leeftijd (jonger of ouder dan 18 maanden), het microscopische beeld van de tumor, en de volgende afwijkingen van het erfelijk materiaal van de tumor: N-myc amplificatie, ongebalanceerde afwijking van 11q; en verdubbelig of verdrievoudiging enz van alle chromosomen. Indeling zal plaatsvinden in vier groepen: zeer laag risico, laag, middelmatig en hoog risico.

 Screening
Het catecholamine gehalte van de urine kan verhoogd zijn bij een onbehandeld neuroblastoom. Sinds de jaren tachtig zijn er in Japan, Canada, Oostenrijk en Duitsland baby’s gescreend op de leeftijd van drie weken, zes maanden en een jaar. Deze screening is in 2004 stopgezet, omdat het aantal doden door neuroblastoom niet verminderde, maar er wel meer tumoren werden gediagnosticeerd die anders spontaan waren verdwenen, waardoor kinderen onnodig behandeld werden.Darshak Sanghavi, "Screen Alert: How an Ounce of RX Prevention can Cause a Pound of Hurt", Slate magazine, November 28, 2006

Behandeling
Een gelokaliseerde afwijking is meestal te genezen. De vooruitzichten voor kinderen van ouder dan anderhalf jaar met een gevorderde ziekte zijn echter somber, ook al wordt agressieve gecombineerde therapie ingezet (intensieve chemotherapie, chirurgie, bestraling, stamceltransplantatie, isotretinoine en immunotherapie met anti-GD2; behandeling met monoclonale antistoffen).
Zoals boven beschreven, zijn er biologische en genetische kenmerken in kaart gebracht, die samen met de klassieke stagering, de behandelaars in staat stellen om de agressieve behandeling gericht te geven aan patiënten met een hoog risico.Neuroblastoma: biological insights into a clinical enigma. Brodeur GM. Nature Reviews Cancer. 2003 Mar;3(3):203-16. .
Van 2687 patiënten had 37% een laag risico; 18% een middelmatig risico en 45% had een hoog risico.
Er zijn aanwijzingen dat de hoog-risicotypes en de laag-risicotypes verschillende ziekten zijn. De behandelingsvoorstellen zullen voor de twee groepen dan ook zeer uiteen lopen:
 Bij patiënten met een laag risico kan vaak worden afgewacht, of worden volstaan met alleen een operatie.
 Patiënten met een middelmatig risico wordt een behandeling aangeboden die bestaat uit een operatie en chemotherapie.
 Een neuroblastoom met een Hoog risico wordt behandeld met intensieve chemotherapie, operatie, bestraling, beenmerg- of stamceltransplantatie, biological-based therapy with 13-cis-retinoic acid (Isotretinoïne (Roaccutane(R)) en een behandeling met monoclonale antistoffen, die meestal wordt gecombineerd met de cytokinen GM-CSF en Interleukine 2.

Met de huidige behandeling hebben patiënten met een laag risico (meer dan 90% genezing) en een middelmatig risico (70-90% genezing) uitstekende vooruitzichten. De behandeling van hoog-risicopatiënten had echter de afgelopen 20 jaar slechts een succespercentage van ongeveer 30% . De toevoeging van behandeling met antilichamen heeft de overlevingskansen van patiënten met een hoog risico significant doen stijgen. In maart 2009 bleek dat 66% van kinderen die na een stamceltransplantatie behandeld waren met
ch14.18 antistoffen met GM-CSF en IL-2 in leven en ziektevrij waren tegenover 46% van de groep die deze antistoffen niet had gekregen. Daarop stopte men het onderzoek en gaf elke deelnemer de antistoffen.
Chemotherapie is het effectiefst wanneer een combinatie van middelen wordt gegeven. Middelen die worden toegepast zijn cisplatinum, carboplatinum), alkylerende middelen zoals cyclofosfamide, ifosfamide, melfalan); topoisomerase II-remmer (etoposide), anthracycline, celdodende antibiotica (doxorubicine) en vinca-alkaloïden, zoals (vincristine). Enkele nieuwe strategieën maken voor de inductie gebruik van de topoisomerase I-remmers topotecan en irinotecan die effectief bleken te zijn bij een recidief.

Prognose
De laag- risico en de middelmatig-risicopatiënten hebben een overleving van meer dan 90%, respectievelijk 70-90%.
Tussen de 20 % en de 50% van de hoog-risicopatiënten reageren onvoldoende op de eerste chemotherapie.
Terugkeer van de ziekte na voltooiing van de modernste behandeling komt bij hen vaak voor. Verdere behandeling is dan mogelijk in onderzoeksverband waarin nieuwe behandelingen worden uitgetest.

Kinderen die de ziekte langdurig overleven, hadden dikwijls tevoren een laag of middelmatig risico en ondergingen een relatief milde behandeling. De meesten van hen ondervinden op lange termijn gevolgen van de behandeling. Overlevenden uit de groepen met een middelmatig of een hoog risico houden vaak een gehoorverlies aan de behandeling over. Kinderen uit de groep met hoog risico kunnen minder lengtegroei, schildklierstoornissen en leermoeilijkheden ondervinden en hebben een verhoogde kans om later op een andere plek kanker te krijgen. Twee van de drie kinderen die het overleven hebben 20 à 30 jaar later minstens één, chronisch, vaak levensbedreigend gezondheidsprobleem."Childhood Cancer Survivors Face Increased Sarcoma Risk", HealthDay News, February 21, 2007Oeffinger et al., "Chronic Health Conditions in Adult Survivors of Childhood Cancer", New England Journal of Medicine, October 12, 2006 Deze gegevens worden bevestigd door een onderzoek uit 2009, waarin ex-patiënten werden vergeleken met hun broers en zusters. Patiënten bleken vaker dan hun broers of zussen chronische neurologische stoornissen te hebben of hinder te hebben van zintuigelijke, endocriene stoornissen of afwijkingen van het bewegingsapparaat te hebben. Ze waren minder vaak getrouwd en hadden minder vaak een hoog inkomen.

Cytogenetische profielen
Afwijkingen van het erfelijk materiaal van de tumorcellen blijkt het verloop van de ziekte te voorspellen.
Patiënten met een tumor die alleen hele chromosomen te veel of te weinig heeft , hebben in de regel een uitstekende overlevingskans.
Patiënten met een tumoren met afwijkingen van gedeelten van chromosomen, hadden een grote kans dat de tumor weer terugkwam.
Binnen deze groep hadden de volgende afwijkingen voorspellende waarde: N-myc amplificatie, 1p and 11q deleties, en verlenging van 1q.
Eerder had men de neuroblastomen al op grond van de genetische profielen in drie subtypes ingedeeld:Michels, E; Vandesompele, J; Hoebeeck, J; Menten, B; De Preter, K; Laureys, G; Van Roy, N; Speleman, F. Genome wide measurement of DNA copy number changes in neuroblastoma: dissecting amplicons and mapping losses, gains and breakpoints. Cytogenet Genome Res. 2006;115:273–282. doi: 10.1159/000095924. [PubMed]
Subtype 1: gunstig neuroblastoom met bijna triploidie (drie chromosomen per cel in plaats van 2) waarbij vaak afwijkingen van het aantal chromosomen, dit wordt meestal gevonden in de niet uitgezaaide neuroblastomen, stadia 1, 2 and 4S.
Subtype 2A and 2B: wordt gevonden in ongunstige, uitgezaaide neuroblastomen, stadia 3 en 4, met 11q deletie en 17q verlenging; zonder N-myc amplificatie (subtype 2A) of met N-myc amplificate en 1p deletie en 17q verlenging (subtype 2B).

Epidemiologie
Bij 6-10% van alle kanker in de kindertijd en bij 15% van overlijden aan kanker op de kinderleeftijd is er sprake van een neuroblastoom.
De meeste nieuwe gevallen treden in het eerste levensjaar op, soms is het neuroblastoom bij de geboorte al aanwezig. Er is echter een brede leeftijdsspreiding, ook bij oudere kinderen en volwassenen komt de tumor voor, hoewel slechts 10% ouder is dan vijf jaar. Minder dan 2% is ouder dan 18 jaar.

Geschiedenis
thumb|Rudolf Virchow was de eerste die een tumor in de buik van een kind beschreef als een "glioom"
In 1864 was de Duitse arts en grondlegger van onder meer de pathologie Rudolf Virchow de eerste die een tumor in de buik van een kind beschreef als een "glioom". In 1898 merkte de Duitse patholoog de kenmerken van het bijniermerg op. In 1901 beschreef William Pepper het afwijkende verloop en de bijzondere presentatie van stadium 4S in baby's (uitzaaiing naar de lever, maar niet naar de botten). In 1910 begreep James Homer Wright dat de tumor ontstond uit primitieve zenuwcellen en noemde hem daarom neuroblastoom. Hij ontdekte ook de bloemachtige motieven in het beenmerg, die nu zijn naam dragen ("Homer-Wright pseudorosetten.")

Kanker
Geneeskunde
Neurologische aandoening



Neurodegeneratie is de progressieve afname van zenuwcelstructuren of -functies, waaronder het afsterven van zenuwcellen. Neurodegeneratie ligt ten grondslag aan veel neurodegeneratieve ziekten, waaronder de ziekte van Alzheimer, Parkinson, Huntington en amyotrofe laterale sclerose (ALS). Deze ziekten zijn ongeneeslijk en leiden tot een voortschrijdende degeneratie, of zelfs het afsterven van de cellen.

Recente ontwikkelingen in het onderzoek naar neurodegeneratie wijzen uit dat er veel overeenkomsten zijn tussen de neurodegeneratieve ziekten en dat deze mogelijk aan elkaar zijn verwant. Door meer te weten te komen over de overeenkomsten tussen deze ziekten, hoopt men de symptomen beter te kunnen bestrijden of mogelijk zelfs te genezen. De verschillende ziekten hebben onder meer gemeen dat er ongebruikelijke ophopingen van proteïnes ontstaan in de hersenen en dat celdood wordt veroorzaakt.

Mechanismen
Genetica
Veel neurodegeneratieve ziekten worden (deels) veroorzaakt door genetische mutaties. Hoewel de locatie van de mutatie per ziekte verschilt, hebben de gemuteerde genen wel iets gemeenschappelijk: een herhaling van het CAG nucleotide triplet. CAG encodeert voor het aminozuur glutamine. Een herhaling van CAG leidt tot polyglutamine (polyQ).
Polyglutamine: Een herhaling hiervan leidt tot dominante pathogenese. Extra glutamine-afzettingen kunnen schadelijk worden, onder meer door afwijkende proteïne-ophopingen, veranderde subcellulaire lokalisering en abnormale interactie met andere cellulaire proteïnes. Onderzoek naar PolyQ wordt vaak op verschillende diersoorten gedaan, omdat er een duidelijke oorzaak-gevolgrelatie is. Er is veel onderzoek gedaan op modelorganismen zoals de rondworm, fruitvlieg, muis en niet-menselijke primaten.
 Er zijn negen erfelijke neurodegeneratieve ziekten die worden veroorzaakt door een uitbreiding van CAG trinucleotide en het polyQ-stelsel. Twee voorbeelden hiervan zijn de ziekte van Huntington en de spinocerebellaire ataxieën. De precieze genetica achter dit mechanisme verschilt per ziekte en is veelal onbekend.

Eiwitvouwing
Een aantal neurodegeneratieve ziekten ontstaat door afwijkende eiwitvouwing, dat leidt tot opeenhoping van proteïnes.
Alfa-synucleïne: Dit eiwit kan zich ophopen waardoor oplosbare samenklonteringen ontstaan die Lewy-lichaampjes heten. Dit gebeurt onder andere in de ziekte van Parkinson, Lewy-body-dementie en multisysteematrofie. Alfa-synucleïne is het voornaamste structurele onderdeel van de Lewy-lichaampjes.
Tau-eiwit: Het tau-eiwit is het voornaamste component van de neurofibrillaire tangles die veel voorkomen bij de ziekte van Alzheimer.
Bèta-amyloïd: Het belangrijkste onderdeel van de seniele plaques die bij Alzheimer voorkomen.
Prion: De veroorzaker van prionziekten.

Leeftijd
Ouder worden is de belangrijkste risicofactor voor neurodegeneratieve ziekten. Vrije radicalen en oxidatieve stress dragen allebei bij aan neurodegeneratie. De meesten van deze ziekten zijn late-onset, wat wil zeggen dat deze normaalgesproken alleen op late leeftijd optreden. Doordat er een bepaalde factor verandert terwijl iemand ouder wordt, wordt de kans op de ziekte groter. Eén constante bij alle neurodegeneratieve ziekten is dat de zenuwcellen geleidelijk aan steeds minder goed gaan functioneren.

Geneeskunde
Neurologie
Neurologische aandoening
Veroudering



Een neurologische aandoening is een aandoening van het zenuwstelsel. Structurele, biochemische, of elektrische onregelmatigheden in de hersenen, het ruggenmerg of andere zenuwcellen kunnen een verscheidenheid aan symptomen veroorzaken. Voorbeelden van symptomen zijn verlamming, spierzwakte, een verminderde coördinatie, gevoelsverlies, insults, verwardheid, pijn en een veranderd bewustzijnsniveau. Er zijn veel verschillende neurologische aandoeningen, waaronder ook een aantal zeldzame. Neurologische aandoeningen kunnen worden vastgesteld met een neurologisch onderzoek, dat valt onder het medisch specialisme van de neurologie en de klinische neuropsychologie.

Behandelingen voor neurologische aandoeningen kunnen bestaan uit voorzorgsmaatregelen, het veranderen van de leefstijl, fysiotherapie of andersoortige therapie, neurorevalidatie, pijnbestrijding, medicatie, of chirurgie uitgevoerd door een neurochirurg. De Wereldgezondheidsorganisatie schatte dat, in 2006, tot wel één miljard mensen wereldwijd lijden aan neurologische aandoeningen en/of de gevolgen daarvan.WHO Neurological Disorders: Public Health Challenges

Soorten
thumb|upright=1.3|Sterfte door neurologische aandoeningen per miljoen mensen, 2012
Neurologische aandoeningen kunnen worden ingedeeld in categorieën op basis van de meest aangedane locatie, het meest uitgesproken functieverlies, of de voornaamste oorzaak. De breedste opdeling kan worden gemaakt tussen aandoeningen van het centraal zenuwstelsel en het perifeer zenuwstelsel. Het Merck Manual geeft een overzicht van aandoeningen aan het brein, het ruggenmerg en de zenuwen in de volgende overlappende categorieën:Merck Manual: Brain, Spinal Cord and Nerve Disorders
 Hersenen:
 Hersenletsel per hersenkwab (zie ook "diepere" hersengebieden, zoals de basale ganglia, het cerebellum, de hersenstam):
 Schade aan de frontale kwab
 Schade aan de pariëtale kwab
 Schade aan de temporale kwab
 Schade aan de occipitale kwab
 Hersenstoornis  per type:
 Afasie (taal)
 Dysgrafie (schrijven)
 Dysartrie (spraak)
 Apraxie (patronen of volgorden in bewegen)
 Agnosie (het herkennen van mensen of objecten)
 Amnesie (geheugen)
 Ruggenmergletsel (o.a. myelitis)
 Neuropathie en andere aandoeningen van het perifeer zenuwstelsel
 Stoornissen in de hersenzenuwen, waaronder trigeminusneuralgie
 Stoornissen in het autonoom zenuwstelsel, zoals vegetatieve stoornis en multisysteematrofie
 Epileptische aandoeningen (epilepsie)
 Bewegingsstoornissen in het centrale en perifere zenuwstelsel, waaronder de ziekte van Parkinson, essentiële tremor, amyotrofische laterale sclerose (ALS), syndroom van Gilles de la Tourette en multiple sclerose (MS)
 Slaapstoornissen zoals narcolepsie
 Migraines en andere soorten hoofdpijn, zoals  clusterhoofdpijn en spanningshoofdpijn
 Pijn in de onderrug en nek (zie rugpijn)
 Neuropsychiatrische ziekten (ziektes en/of aandoeningen met psychiatrische kenmerken, waarbij bekend is dat deze worden veroorzaakt door schade aan, onderontwikkeling van, of biochemische, anatomische of elektrische uitval van het zenuwstelsel; bijvoorbeeld: ADHD, autisme, sommige gevallen van obsessieve-compulsieve stoornis, maar ook gedragsaspecten van bepaalde neurodegeneratieve ziekten zoals de ziekten van Parkinson, Huntington en Alzheimer, multiple sclerose en organische psychose.)
 Delier en dementie
 Duizeligheid en draaiduizeligheid
 Stupor en coma
 Traumatisch hersenletsel
 CVA
 Tumoren in het zenuwstelsel (bijvoorbeeld door kanker)
 Multiple sclerose en andere demyeliniserende ziekten
 Infecties in de hersenen of het ruggenmerg (waaronder hersenvliesontsteking)
 Prionziekten
 Complex regionaal pijnsyndroom

Geneeskunde
Neurologie
Neurologische aandoening



Een Periodic Safety Update Report (PSUR) is een document dat alle ongewenste effecten van een medicijn verzamelt en analyseert.

Gezondheidsprofessionals die ongewenste effecten tegenkomen bij patiënten rapporteren deze aan de fabrikant of de vergunninghouder van het geneesmiddel. De meldingen worden verzameld in een PSUR. Dat document wordt aan de gezondheidsautoriteit gegeven. In België is dat het Federaal Agentschap voor Geneesmiddelen en Gezondheidsproducten.

De documenten moeten in de eerste twee jaar na het op de markt brengen elke zes maanden worden aangeleverd, nadien twee jaar jaarlijks, nadien driejaarlijks.

Geneeskunde



Pinkhof Geneeskundig woordenboek, vaak kortweg de Pinkhof genoemd, is een Nederlandstalig naslagwerk voor medische terminologie. Het werd in de jaren tot aan 1923 voor het eerst samengesteld door de Amsterdamse arts Herman Pinkhof en in dat jaar uitgegeven door de erven F. Bohn, een uitgeverij van onder meer medische publicaties. Enige hiertoe voorbereidende werken waren eerder uitgegeven onder de naam Vertalend en verklarend woordenboek van uitheemse geneeskundige termen met de rugtitel Geneeskundig woordenboek.

Als grootste verklarende medische woordenboek in het taalgebied van het Nederlands biedt de Pinkhof de betekenis van in Nederland en België gangbare medische vaktermen met hun primaire schrijfwijze, spellingvarianten, woordaccenten en taalaanduiding. Het biedt voorts bij het leeuwendeel van de trefwoorden een of meer synoniemen, verwarbare vormen, vertalingen, gebruiksvoorbeelden, aanwijzingen voor correct idiomatisch gebruik, de uitspraak, de herkomst (etymologie), biografische informatie bij eponiemen en zie-ook-verwijzingen naar betekenisverwante begrippen.

In 2012 is de meest recente, twaalfde druk verschenen. Sinds 2006 staat het woordenboek onder redactie van J.J.E van Everdingen (arts) en A.M.M. van den Eerenbeemt (medisch terminoloog/taalkundige). Het bevat inmiddels ruim 55.000 trefwoordartikelen en beschrijft 68.000 begrippen. De gehanteerde spelling is in overeenstemming met ICD-10 NL (2012), het Groene Boekje (2005; in 2016 bijgewerkt voor Groene Boekje 2015), de Terminologia Anatomica (1998) en medisch-taalkundige richtlijnen zoals gehanteerd in het Nederlands Tijdschrift voor Geneeskunde (NTvG). Van deze editie bestaan ook versies voor iOS en Android, een PC-versie (zelfstandig draaiend onder Windows) en een browsereditie (laatstelijk geactualiseerd in juli 2016).

 Edities
 Editie Jaar van uitgave Titel Redactie Uitgever 1 1923 Vertalend en verklarend woordenboek van uitheemsche geneeskundige termen H. Pinkhof De Erven F. Bohn 2 1935 Vertalend en verklarend woordenboek van uitheemsche geneeskundige termen H. Pinkhof De Erven F. Bohn 3 1949 Vertalend en verklarend woordenboek van uitheemse geneeskundige termen G.J. Schoute De Erven F. Bohn 4 1954 Vertalend en verklarend woordenboek van uitheemse geneeskundige termen G.J. Schoute De Erven F. Bohn 5 1963 Vertalend en verklarend woordenboek van uitheemse geneeskundige termen G.J. Schoute De Erven F. Bohn 6 1973 Pinkhof-Hilfman Geneeskundig woordenboek M.M. Hilfman De Erven F. Bohn 7 1978 Pinkhof-Hilfman Geneeskundig woordenboek M.M. Hilfman Bohn, Scheltema & Holkema 8 1984 Pinkhof-Hilfman Geneeskundig woordenboek M.M. Hilfman Bohn, Scheltema & Holkema 9 1992 Pinkhof-Hilfman Geneeskundig woordenboek J.J.E. van Everdingen, et al Bohn Stafleu van Loghum 10 1998 Pinkhof Geneeskundig woordenboek J.J.E. van Everdingen, et al Bohn Stafleu van Loghum 11 2006 Pinkhof Geneeskundig woordenboek J.J.E. van Everdingen, et al Bohn Stafleu van Loghum 12 2012 Pinkhof Geneeskundig woordenboek J.J.E. van Everdingen, A.M.M. van den Eerenbeemt Bohn Stafleu van Loghum

 Externe links

 Officiële website

Geneeskunde
Woordenboek



De Saint James School of Medicine (SJSM) is een private universiteit in de Caraïben met een Amerikaans curriculum. Het werd in 1999 opgericht op Bonaire en heeft tegenwoordig nog twee campussen, op Anguilla en Saint Vincent en de Grenadines. Het instituut leidt op in de graad Doctor of Medicine (MD).

Het instituut werd in 1999 opgericht op Bonaire en opende in 2000 de deuren. In 2010 werd een tweede campus geopend op het eiland Anguilla en in 2014 een derde op Saint Vincent en de Grenadines. In 2015 werd de campus op Bonaire gesloten omdat het daar de accreditatie verloor. De studenten werden toen overgeplaatst naar Saint Vincent.

Het studieprogramma bestaat uit drie semesters per jaar met een totaal van tien semesters. De eerste vijf semesters worden op een van de twee campussen gevolgd. Daarna wordt een klinisch vervolg gegeven in een ziekenhuis in de Verenigde Staten

Beide campussen hebben een accreditatie van de Caribbean Accreditation Authority for Education in Medicine and other Health Professions (CAAM-HP).

 Zie ook
 Lijst van hogeronderwijsinstellingen in de Nederlandse Caraïben

Universiteit
Geneeskunde
Bonaire
Anguilla
Saint Vincent en de Grenadines



De term serositis verwijst naar ontstekingen die zich voordoen in de sereuze membranen van het lichaam zoals gezien wordt bij pleuritis, pericarditis en peritonitis.Bruce G. Wolff, James W. Fleshman, David E. Beck, eds. (2007). "Inflammatory Bowel Disease: Diagnosis and Evaluation". The ASCRS textbook of colon and rectal surgery. Springer. p. 551. ISBN 978-0-387-24846-2. Retrieved 2010-06-15.

Oorzaken
Serositis wordt ondere andere gezien in de volgende aandoeningenCauses of Serositis. diagnosispro.com. URL: https://archive.is/20120629215828/http://en.diagnosispro.com/differential_diagnosis-for/serositis/11271-154.html Archived 2012-06-29 at Archive.is. Accessed on: June 23, 2008.:

Systemische lupus erythematodes
Reumatoïde artritis
Familiaire Mediterranenkoorts
Chronisch nierfalen
Juveniele idiopathische artritis
Inflammatoire darmziekten
Acute blindedarmontsteking
Sclerodermie

Zie ook
Meningitis

GeneeskundeSymptoom



De St. Martinus University Faculty of Medicine (SMU) is een private universiteit voor geneeskunde in Willemstad, Curaçao.

De universiteit werd geopend in 2003. In 2005 kondigde de Banco de Caribe een openbare verkoop van de universiteit aan omdat maar er naar de helft van de studenten kwamen die nodig waren om de kosten te dekken. Van een verkoop was toen echter geen sprake. Sinds 2013 is de universiteit ook toegelaten voor het leenstelsel voor studies in Canada.

 Zie ook
 Lijst van hogeronderwijsinstellingen in de Nederlandse Caraïben

Universiteit
Curaçao
Geneeskunde



Een stadiëringssysteem wordt gebruikt om te bepalen en aan te duiden hoe ver een ziekte is gevorderd: dit wordt het stadium van de ziekte genoemd. Het stadium van de ziekte wordt veelal gebruikt om de behandeling en prognose te bepalen.

Voorbeelden van stadiëringssystemen zijn:
 Ann Arbor-stadiëring bij de ziekte van Hodgkin en sommige andere kwaadaardige lymfomen.
 Braak-stadiëring bij de ziekte van Alzheimer en ziekte van Parkinson.
 Durie-Salmon-stadiëring en International Staging System bij multipel myeloom (ziekte van Kahler).

Geneeskunde



Sui Generis is een statuut in België voor artsen in opleiding. Het is een soort werknemersstatuut dat gebruikt wordt voor medisch specialisten en voor huisartsen in hun HAIO-stage (vroeger HIBO).Sui Generis-statuut

Werking
Voor de huisartsen treedt een vzw op als werkgever. In België zijn dit voor de Nederlandstalige huisartsen "SUI vzw" en voor de Franstaligen "Centre de Coordination Francophone pour la Formation en Médecine Générale asbl" (CCFFMG asbl).

Er zijn enkel uitzonderingen in Wallonië waarbij het ziekenhuis rechtstreeks een contract afsluit met huisartsen in opleiding.

Bij de specialisten in opleiding maakt het ziekenhuis waar zij stage lopen het contract van dit statuut op.

Kenmerken
Ondanks de stageperiode krijgt de arts een loon en de sociale bescherming van werknemers waaronder ziekte en invaliditeit, ouderschapsverlof en kinderbijslag.

De arts is echter niet beschermd tegen werkloosheid, de stage geeft geen recht op pensioen, er is geen vakantiegeld en geen dertiende maand. Ook bepaalde stelsels als palliatief verlof zijn niet mogelijk.

Het statuut heeft ook een einde gemaakt aan het misbruik van artsen die verplicht werden veel uren te werken. Het maximum is nu vastgelegd op 48 uur. Vaak wordt dit nog uitgebreid naar een 60-uur contract, door middel van een opting-out contract.

Betaalde medische nevenactiviteiten zijn niet toegestaan.
Daarnaast kan de erkenningscommissie op het einde bepalen dat de opleiding te kort was, door bijvoorbeeld zwangerschapsverlof, en een uitbreiding van de stageperiode opleggen.

Externe links
 De webstek van het CCFFMG
 www.haio.be, een webstek over de huisartsen in opleiding.
 Document met meer info over de HAIO rechten en plichten

Geneeskunde
Sociale zekerheid in België



Onder tamponneren verstaat men in de geneeskunde: het opvullen van een al dan niet natuurlijke lichaamsholte. Dit kan onbewust gebeuren, bijvoorbeeld doordat een bloedprop of een corpus alienum een holte opvult. Het kan ook bewust gedaan worden; dan gebeurt dat meestal met verband. Meestal heeft dat dan de bedoeling een bloeding te stelpen, soms om een infectie te bestrijden.

 Toelichting
Het lichaam heeft het vermogen bloedingen te stelpen, door de vorming van een stolsel. Dat gaat veel efficiënter door de wond af te drukken. Bevindt de wond zich in een holte dan is tamponneren een goede oplossing.

Bij het tamponneren probeert men de holte zo veel mogelijk te vullen met verband. Men brengt het in met een tang, zo diep mogelijk en zo veel mogelijk naar boven en naar beneden of naar links en rechts afwisselend.

Soms tamponneert een bloeding zichzelf. De holte waarin de bloeding plaatsvindt vult zich met bloed, waardoor het bloeden uiteindelijk minder wordt door de ontstane druk. Als een dergelijke holte (operatief) geopend wordt valt deze druk weg, wordt de tamponnade dus opgeheven en bestaat het risico dat een eenmaal gestopte bloeding weer begint. Een chirurg die een door bloed getamponneerde holte opent, zal de onderliggende bloeding dus van tevoren of direct na het openen moeten verhelpen.

Op sommige plaatsen in het lichaam kan een tamponnade zeer levensbedreigend zijn. Een tamponnade binnen de schedel, zoals door een epidurale bloeding, beschadigt de hersenen door de ontstane druk: de ruimte moet zo snel mogelijk geopend worden. Ook bij een bloeding in het hartzakje, bijvoorbeeld ten gevolge van een steekwond (harttamponnade) is de druk op het hart gevaarlijker dan het bloedverlies. Het hart wordt van buitenaf ingedrukt en kan niet meer ontplooien, waardoor het geen bloed meer kan pompen. Men zal het hartzakje dus onmiddellijk moeten ontlasten en daarna de wond in het hart overhechten.

Voorbeelden
 Keel-neus-oorheelkunde
Otitis externa (ontstoken gehoorgang): Er wordt een met antibiotica doordrenkte tampon in de gehoorgang gebracht.
Neusbloeding: Meestal stopt een bloedneus door een keer goed te snuiten en dan de neusvleugels tegen elkaar te drukken, maar als dat niet lukt kan een kno-arts de neus tamponneren.
Neusoperatie: Men zal bij een operatie aan het neustussenschot of de bijholten ook een tampon aanbrengen om een bloeding te voorkómen.

 Mondheelkunde
Soms zal de tandarts de holte waar de getrokken kies in zat, moeten opvullen met verband.

Chirurgie
Het kan tijdens een operatie nodig zijn, het operatiegebied tijdelijk stevig te vullen met gazen om een diffuse bloeding te laten stoppen.

Verloskunde
De slagaders naar de zwangere baarmoeder en de placenta lopen tussen de elkaar kruisende spiervezels van de baarmoeder door. Na de geboorte trekken deze spiervezels samen en is het bloedverlies na het loslaten van de placenta slechts een paar honderd cc. Trekt de baarmoeder echter niet samen, dan kan dit vele liters worden. In het uiterste geval moet de gynaecoloog de holte opvullen met een tampon, die wel tien meter lang kan zijn.

Geneeskunde



Tauopathie is een verzamelnaam voor een klasse neurodegeneratieve ziekten die geassocieerd zijn met de pathologische ophoping van het tau-eiwit in neurofibrillaire of gliofibrillaire tangles (knopen) in het menselijk brein. De tangles worden gevormd door hyperfosforylering van het tau-eiwit dat is geassocieerd met de microtubuli, waardoor het eiwit zich ophoopt en onoplosbaar wordt. Het precieze mechanisme achter het ontstaan van de tangles is nog niet volledig duidelijk en het is ook nog niet zeker of de tangles de belangrijkste oorzaak zijn voor de ziekte, of dat ze een ondergeschikte rol spelen. Primaire tauopathieën (d.w.z., ziektes die worden gekenmerkt door neurofibrillaire tangles, of NFT's), zijn onder andere:

 Primaire leeftijd-gerelateerde tauopathie (Engelse afkorting: PART)/Seniele dementie gekenmerkt door neurofibrillaire tangles: De NFT's zijn gelijk aan die bij de ziekte van Alzheimer, maar er zijn geen amyloïde plaques.

 Chronische traumatische encefalopathie

 Progressieve supranucleaire parese

 Corticobasale degeneratie

 Frontotemporale dementie en parkinsonisme gelinkt aan chromosoom 17

 Lytico-bodig

 Ganglioglioom

 Meningioangiomatose

 Postencefalitisch parkinsonisme

 Subacute scleroserende panencefalitis

 En verder loodvergiftiging, tubereuze sclerose, ziekte van Hallervorden-Spatz en lipofuscinose

NFT's in Alzheimer
De neurofibrillaire tangles werden voor het eerst ontdekt door Alois Alzheimer in één van zijn patiënten die leed aan de ziekte van Alzheimer. De ziekte wordt gezien als een secundaire tauopathie. Alzheimer wordt ook beschouwd als amyloïdose vanwege de vorming van amyloïde plaques.

De mate waarin NFT aanwezig zijn bij de ziekte van Alzheimer wordt aangeduid aan de hand van de Braak-stadiëring. Braak graad I en II worden gebruikt als de NFT's zich vooral beperken tot het transentorhinale gebied van de hersenen. Graad III en IV worden gebruikt als ook structuren in en rond het limbisch systeem (zoals de hippocampus). Graad V en VI zijn van toepassing wanneer de NFT's zich hebben verspreid over een groot deel van de neocortex. De amyloïde plaques verspreiden zich op een andere manier.

Geneeskunde
Neurologie



Technische Geneeskunde is een technisch medisch specialisme dat in 2009 zijn intrede in topklinische en academische ziekenhuizen heeft gedaan. Technische Geneeskunde is gericht op verbeteringen van diagnostiek en therapie in de gezondheidszorg door middel van innovatief gebruik van technologie. Het specialisme springt in op de behoefte aan technisch opgeleiden in de gezondheidszorg vanwege de snelle technische ontwikkelingen in de zorgsector.

 Historisch perspectief
In de geschiedenis van de moderne geneeskunde is meermalen gebleken dat de synergie tussen geneeskunde en technologie niet een fenomeen is van de laatste paar decennia. Zo kwam het meer dan eens voor dat revolutionaire medische ontdekkingen gedaan werden door personen die hun kennis van de geneeskunde combineerden met hun kennis van de natuurwetenschappen. Enkele voorbeelden hiervan zijn:
 Leonardo da Vinci (1452-1519) combineerde zijn kennis van de natuurwetenschappen met zijn kennis van de geneeskunde en anatomie om op een natuurwetenschappelijke wijze het menselijk lichaam te beschrijven. Zo was hij onder andere een van de grondleggers van de biomechanica en verwierf hij nieuwe inzichten in de anatomie.
 Willem Einthoven (1860-1927) ontwikkelde tijdens zijn studie geneeskunde een sterke interesse in de natuurkunde. Met fysici en fysiologen als leermeesters, waaronder F.C. Donders, won hij in 1924 de Nobelprijs voor Fysiologie of Geneeskunde vanwege zijn ontdekking van het mechanisme achter het elektrocardiogram.

 Opleidingsmogelijkheden
De eerste opleiding Technische Geneeskunde is in 2003 opgericht aan de Universiteit Twente. Het is een zesjarige opleiding met een driejarige Bachelor fase en een driejarige Master fase.Waarom deze opleiding aan de UT

De tweede opleiding is de studie Klinische Technologie aan de Technische Universiteit Delft (TU Delft), de Universiteit Leiden (LUMC) en de Erasmus Universiteit Rotterdam (Erasmus MC). Deze drie centra werken op klinisch-technologisch gebied samen in de Medical Delta. De opleiding is in 2014 begonnen en bestaat net als de opleiding Technische Geneeskunde uit een driejarige Bachelor fase en driejarige Master fase.Medical Delta

In de Master fase kan men zich vooralsnog specialiseren in twee richtingen; Medical Imaging and Intervention en Medical Sensing and Stimulation;

 Medical Imaging and Intervention combineert kennis van medische beeldvorming, navigatie- en lokalisatietechnologieën met kennis uit de celbiologie.  Hierdoor kunnen gerichte behandelingen met behulp van beeldgestuurde localisatietechnologie worden toegepast en ontwikkeld. Een voorbeeld van een dergelijke toepassing is de gericht en lokale bestraling van kwaadaardige tumoren met behulp van computer tomografische beeldvorming.
 Medical Sensing and Stimulation richt zich op het verkrijgen, beoordelen en beïnvloeden van signalen van functionele lichaamsprocessen en verstoringen bij de gezonde en de zieke mens. Aandachtsgebieden hierbij zijn onder andere het neurologische, cardiovasculaire en respiratoire systeem. Een voorbeeld hiervan is het stimuleren van hersengebieden en zenuwen om belangrijke functies, zoals ademhaling en motoriek, te herstellen.

 Werkveld
Het werkveld van de technisch geneeskundige is nog volop in ontwikkeling. Momenteel zijn technisch geneeskundigen voornamelijk werkzaam in topklinische of academische ziekenhuizen. Binnen de ziekenhuizen werken zij op verschillende afdelingen, zoals neurologie, cardiologie, radiologie, nucleaire geneeskunde en intensive care. Vanwege het innovatieve karakter van het beroep zijn technisch geneeskundigen nauw betrokken bij het wetenschappelijk onderzoek op een afdeling. Daarnaast leveren zij met specifieke technisch-medische kennis een bijdrage aan de diagnostiek en behandeling van patiënten, vaak binnen multidisciplinaire teams. Bijvoorbeeld in de diagnostiek rondom moeilijk van de beademing te ontwennen patiënten.

 Wettelijk kader
De technisch geneeskundige is vanaf 1 januari 2014 een beschermd (artikel 3-) beroep volgens de wet BIG (zoals een arts of fysiotherapeut). De technisch geneeskundigen zijn voor vijf jaar bevoegd onder de beschermde titel van Klinisch Technoloog. Na deze periode worden hun medische handelingen geëvalueerd om hun tijdelijke bevoegdheid om te zetten in een definitieve. De Nederlandse Vereniging voor Technische Geneeskunde behartigt de belangen van technisch geneeskundigen en bewaakt de kwaliteit van hun handelen in de medische praktijk. De NVvTG is tevens verantwoordelijk voor de accreditatie van bij- en nascholing.Technisch geneeskundigen van de Universiteit Twente opgenomen in wet BIG

 Beroepsvereniging
De Nederlandse Vereniging voor Technische Geneeskunde (NVvTG) is de beroepvereniging die de belangen van  technisch geneeskundigen in Nederland  behartigt. De vereniging is opgericht in 2009.

Geneeskunde



Telemonitoring is een medische praktijk die op afstand toezicht houdt op patiënten die niet op dezelfde locatie zijn als de zorgverlener.Louis AA, Turner T, Gretton M, Baksh A, Cleland JG. A systematic review of telemonitoring for the management of heart failure. Eur J Heart Fail. 2003 Oct;5(5):583-90. Telemonitoring is een samentrekking van het Griekse tele wat afstand betekent en monitoring uit het Engels wat controleren, toezicht houden op, volgen betekent.  Telemonitoring is een onderdeel van eHealth.

Telemonitoring
Bij telemonitoring zal een patiënt in het algemeen een aantal controleapparaten thuis hebben. De resultaten van deze apparaten zullen via de telefoon of andere digitale applicaties zoals smartphone Ipad of computer worden gecommuniceerd met de zorgverlener. De zorgverlener geeft op basis van deze informatie feedback aan de patiënt. Telemonitoring is een handige manier voor patiënten om reizen naar het ziekenhuis te vermijden en om een aantal van de simpele taken van de gezondheidszorg voor zichzelf uit te voeren. In aanvulling op de technologische objectieve monitoring (toezicht/controle), omvatten de meeste telemonitoringprogramma's subjectieve vragen met betrekking tot de patiënt zijn gezondheid en comfort. Deze interviews kunnen automatisch gebeuren via de mobiele telefoon en daarnaast kan telemonitoringsoftware met ingebouwde algoritmes de patiënt ook helpen in contact te blijven met de zorgverlener. Het contact loopt dan via streng beveiligde internet. De zorgverlener kan dan beslissingen nemen over de behandeling van de patiënt, gebaseerd op een combinatie van subjectieve en objectieve informatie, vergelijkbaar met informatie die tijdens een niet-elektronische afspraak tot stand komt.What is Telemonitoring? (with pictures)
Telemonitoringapparaten kun je grofweg indelen in twee categorieën:Telemonitoring
 geïmplanteerde apparaten – apparaten die in het menselijk lichaam zitten zoals een pacemaker met een monitoringfunctie,
 niet-geïmplanteerde apparaten – apparaten bij mensen thuis.

Enkele van de meest voorkomende dingen die telemonitoringapparatuur kunnen bijhouden zijn bloeddruk, hartslag, gewicht, bloedglucosewaarden en hemoglobine. Telemonitoring is in staat om informatie te presenteren over alle vitale functies, zolang de patiënt over de nodige meetapparatuur beschikt op zijn of haar locatie. Afhankelijk van de ernst van de toestand van de patiënt, kan de zorgverlener deze statistieken dagelijks of wekelijks controleren en aan de hand daarvan de beste behandeling bepalen.

Telemonitoring is gebruikelijk voor patiënten met diabetes, chronische darmklachten, longziekten zoals COPD of hartklachten. Deze patiënten kunnen profiteren van regelmatige monitoring van vitale symptomen en regelmatige feedback van de zorgverlener zonder heen en weer te pendelen naar de zorgverlener. Telemonitoring is vooral effectief voor mensen met diabetes en hypertensie, want het is uiterst belangrijk dat de vitale statistieken van dergelijke patiënten consequent worden gecontroleerd. Ziektes zoals colitis ulcerosa of Crohn kunnen lange tijd zonder al teveel complicaties aanwezig zijn, maar ook ineens opvlammen. Daarom zijn deze ziekten ook interessant om te monitoren met hulp van telemonitoring.

Voordelen
Er zijn een aantal voordelen van telemonitoring voor zowel de patiënt als de zorgverlener. Voor de zorgverlener is telemonitoring een efficiënte manier om de nodige informatie te verzamelen zonder dat het veel tijd kost. Dit efficiënte middel van het verzamelen van informatie is ook relevant voor ziekte-gebaseerd onderzoek, omdat een grote hoeveelheid informatie kan worden verzameld en geregistreerd met weinig inspanning. Telemonitoring is nuttig voor patiënten omdat ze veel vaker dan anders feedback kunnen krijgen van hun zorgverlener over hun vitale statistieken. De patiënt zal zich meer bewust zijn van zijn of haar vitale statistieken, wat een beter gevoel kan geven. Deze wisselwerking kan een positief effect hebben, en de patiënt kan zich steeds meer betrokken voelen bij de eigen behandeling.

Onderzoek
Er wordt steeds meer onderzoek gedaan naar de effecten van telemonitoring op de gezondheid van patienten. Uit Nederlands wetenschappelijk onderzoek in 2017Telemedicine for management of inflammatory bowel disease (myIBDcoach): a pragmatic, multicentre, randomised controlled trial.  - PubMed - NCBI blijkt dat telemonitoring van patienten met chronische inflammatoire darmaandoeningen (IBD) zorgde voor een halvering van het aantal ziekenhuisopnamen, minder poli bezoeken en een hogere therapietrouw. onderzoek van Duitse en Amerikaanse wetenschappers blijkt dat hartpatiënten en andere chronisch zieken geen baat zouden hebben bij telemonitoring.https://web.archive.org/web/20160305020736/http://www.zorgvisie.nl/ICT/Telemonitoring-wordt-overhyped.htm Uit Spaans onderzoek bleek dat telemonitoring met educatieve en motivationele aspecten wel een positief had op patiënten met hartfalen. Ziekenhuisopnamen werden teruggedrongen en patiënten ervoeren een betere kwaliteit van leven.http://www.zorgvisie.nl/Kwaliteit/Telemonitoring-verbetert-kwaliteit-van-leven.htm

Telemonitoring in Nederland
In Nederland zijn meerdere telemonitoringinitiatieven. Wanneer deze projecten succesvol blijken, wordt getracht ze op te schalen naar grotere gebruikersgroepen. Deze projecten zitten deels nog in de pilot fase. In deze fases wordt veel onderzoek gedaan naar de telemonitoringprojecten.

Geneeskunde



thumb|Structuurformule van nicotine, een alkaloïde die in tabaksplanten voorkomt en een acetylcholine-agonist die door planten als neurotoxine tegen vraat door insecten ingezet wordt.
thumb|Structuurformule van paroxetine, de serotonine-agonist die heropname van serotonine remt.
thumb|Structuurformule van muscarine, een secundaire plantenstof die in paddenstoelen voorkomt en een acetylcholine-agonist die niet door de bloed-hersenbarrière kan diffunderen.
Een agonist is in de biochemie een signaalstof die een receptor in een celmembraan activeert of de activiteit van een enzym verhoogt. De receptoren zijn meestal ionotrope ionkanalen die een belangrijke rol in de stofwisseling van cellen en organismen spelen. In de geneeskunde worden vaak synthetische agonisten toegepast die de functie van hormoon of neurotransmitter hebben. In de biologie vervullen agonisten bijvoorbeeld een functie als gifstof of als feromoon. Het tegenovergestelde van een agonist is een antagonist.
Werkingsmechanismen
Er zijn veel werkingsmechanismen mogelijk voor receptoren die gevoelig zijn voor de activiteit van meerdere agonisten waarbij de interactie kan variëren van competitief tot non-competitief. In de geneeskundige terminologie wordt de naam van een geneesmiddel/agonist vaak gekoppeld aan de naam van een bepaalde neurotransmitter of een bepaald hormoon waarvan aangenomen wordt dat het geneesmiddel een farmacologische interactie heeft. Het is niet altijd bekend aan welke typen of subtypen receptoren geneesmiddelen zich binden of welke andere stoffen, zoals co-enzymen, invloed hebben op het werkingsmechanisme.

 De agonist kan zich competitief aan een receptor binden en daardoor de gevoeligheid van de receptor voor een andere agonist verlagen. Daarbij kan verzadiging van de receptor optreden zodat die ongevoelig wordt voor verandering in de concentratie van een andere agonist.
 De invloed die een agonist heeft kan berusten op het beïnvloeden van de afbraak van andere agonisten.
 Het beïnvloeden van de aanmaak van andere agonisten kan de invloed van een agonist verklaren.

Voorbeelden
Een paar bekende voorbeelden van agonisten die als geneesmiddel toegepast kunnen worden zijn:
 ethynylestradiol als oestrogeenreceptoragonist toegepast in de anticonceptiepil;
 morfine als endorfinereceptoragonist gebruikt als (sterke) pijnstiller;
 verschillende alcoholen en tranquillizers als GABA-agonisten gebruikt als kalmeringsmiddel of spierverslapper;
 de dopamineprecursor levodopa die toegepast wordt als "dopaminereceptoragonist" bij de behandeling van de ziekte van Parkinson;
 antidepressiva en LSD als serotoninereceptoragonisten die gebruikt worden om de stemming en de beleving te veranderen.

Complicerende factoren bij toepassingen
Niet alle agonisten of antagonisten voor een bepaalde receptor hebben dezelfde werking of bijwerking. Dat kan een aantal oorzaken hebben.
Subtypen van receptoren
Voor een bepaald signaalmolecuul zijn er meestal meerdere subtypen receptoren op het celmembraan van verschillende soorten cellen in diverse organen aanwezig. Zo komen er bijvoorbeeld verschillende subtypen calciumkanalen in de membranen van alle cellen van (dierlijke) organismen voor. Deze calciumkanalen kunnen door verschillende signaalmoleculen aangestuurd worden, afhankelijk van het type cel waarop ze zitten en de functie de ze vervullen. Dat kan verschillende fysiologische reacties op geneesmiddelen tot gevolg hebben die met een bepaald hormoon of een bepaalde neurotransmitter in verband gebracht worden.

Voorbeelden:

 Blokkade van de adrenerge α-receptoren geeft vaatverwijding terwijl de blokkade van de adrenerge β-receptoren door een bètablokker als adrenerge antagonist geen vaatverwijding veroorzaakt.
 Muscarine activeert alleen acetylcholinereceptoren in het perifere zenuwstelsel omdat het niet door de bloed-hersenbarrière heen kan dringen terwijl nicotine een ander subtype acetylcholinereceptoren in het centraal zenuwstelsel activeert.

Daarnaast kunnen er aanzienlijke individuele verschillen zijn in aantallen receptoren en verhoudingen tussen verschillende subtypen die zich op celmembranen in de diverse organen bevinden.

Specificiteit
Niet alle agonisten hebben een specifieke invloed op de werking van slechts één receptor. Meestal beïnvloeden ze tegelijkertijd de werking van meerdere typen en subtypen receptoren. Een agonist kan tegelijkertijd invloed hebben op verschillende signaalstoffen.

Hierdoor kunnen individuen verschillend op dezelfde gifstof of hetzelfde geneesmiddel reageren.

Secundaire fysiologische reacties
Het is belangrijk om te beseffen dat geneesmiddelen vaak diep ingrijpen in de biochemie van de stofwisseling van een organisme. Het fysiologische systeem hangt van verschillende soorten terugkoppelingen aan elkaar. Het houdt in dat een geneesmiddel tegelijk ook direct of indirect invloed heeft op andere agonisten en antagonisten aangezien alle processen in een complex systeem als een organisme in meerdere of mindere mate met elkaar samenhangen.

Zo verhoogt nicotine als acetylcholineagonist de concentraties van onder meer dopamine en noradrenaline in de hersenen en werkt op die manier als indirecte agonist voor dopamine- en noradrenalinereceptoren.

Tot slot kunnen metabolieten die vrijkomen bij afbraakprocessen van een agonist ook invloed op fysiologische processen hebben. De nicotinemetaboliet cotinine werkt bijvoorbeeld ook als acetylcholinereceptoragonist.

Zie ook
 Antagonist
 Co-enzym
 Enzym
 Hormoon
 Ionkanaal
 Ionotrope receptor
 Neurotransmitter
 Receptor

Biochemie
Medicinale chemie
Toxicologie



thumb|Structuur van atropine, een acetylcholinereceptorantagonist die toegepast wordt als tegengif bij sommige vergiftigingen en voor pupilverwijding in de oogheelkunde.
thumb|Structuur van naltrexon, een endorfinereceptorantagonist die gebruikt wordt om de gevolgen van overdoseringen met opioiden te onderdrukken.
Een antagonist is een stof die zich bindt aan een receptor zonder een biologische respons op te roepen, en daarmee de werking van een agonist dempt of bij verzadiging van de receptor zelfs verhindert. Zoals een agonist een respons veroorzaakt, blokkeert een antagonist die respons.
Werkingsmechanismen
Receptoren zijn eiwitten in het celmembraan, het cytoplasma of de celkern, waaraan een specifiek signaalmolecuul, de agonist, kan binden. Receptoren kunnen signalen van binnen of buiten de cel doorgeven: wanneer een agonist aan een receptor bindt, kan de receptor een cellulaire respons op gang brengen. Een antagonist kan de locatie op de receptor bezetten waar de agonist zou binden of hij kan zich binden aan een andere locatie, waar hij het functioneren van de receptor beïnvloedt. Zodoende treedt een antagonist niet direct op tegen de agonist, maar vermindert of verhindert wel diens werking.

Er worden diverse typen antagonismen omschreven, die verschillen in de wijze waarop en mate waarin zij optreden. Enkele daarvan zijn:
 Competitief: de vorm van antagonisme waarbij de hoeveelheid antagonisten bepalend is voor de mate van onderdrukking van respons. Naarmate er meer antagonisten zijn, zal de werking van agonisten sterker worden onderdrukt. Er zijn dan meer agonisten nodig om de maximale respons van een receptor te bereiken.
 Non-competitief: Er is geen directe relatie tussen de hoeveelheid antagonisten en de mate waarin de respons wordt onderdrukt. Hierbij wordt niet de mate van de respons beïnvloed, maar wordt de maximale respons beperkt.

Medische toepassingen
Een paar voorbeelden van antagonisten die in de geneeskunde toegepast kunnen worden zijn:
 bètablokkers als adrenerge receptorantagonist gebruikt bij de behandeling van hart- en vaatziekten;
 antipsychotica als dopaminereceptorantagonisten;
 atropine als acetylcholinereceptorantagonist gebruikt als tegengif bij bijvoorbeeld een muscarinevergiftiging;
 naloxon als endorfinereceptorantagonist gebruikt tegen de gevolgen van een overdosis heroine;
 cyproteronacetaat als testosteronreceptorantagonist toegepast voor "chemische castratie".

Zie ook
 Agonist
 Inhibitie van enzymen

Biochemie
Medicinale chemie
Eiwitchemie
Celbiologie



Een signaalmolecuul of signaalstof is een chemische verbinding die informatie tussen organismen, tussen cellen of tussen onderdelen binnen een cel overdraagt. Deze moleculen worden vrijgelaten door de cel die het signaal afgeeft, overbruggen de intercellulaire ruimte door middel van diffusie en binden aan een receptor in een andere cel. Binnen de cel die het signaal ontvangt, vinden dan door enzymen gecontroleerde reacties plaats, die ertoe leidt dat er veranderingen in die cel plaatsvinden. Voorbeelden van signaalstoffen zijn hormonen, feromonen, cytokinen en neurotransmitters.

Eenvoudig gezegd kunnen cellen dus berichten uit hun omgeving ontvangen door middel van signaalmoleculen. Signaalmoleculen binden aan specifieke receptoren waarvan de bindingsplaats gelegen is aan de buitenkant van de celmembraan (plasmamembraan). Receptoren steken door de plasmamembraan heen en kunnen zo communiceren met de binnenkant van de cel (het cytoplasma). Op deze manier worden extracellulaire boodschappen van diverse aard doorgegeven en weten de cellen wat te doen. Naarmate we ouder worden neemt de hoeveelheid signaalmoleculen af. Cellen gaan hierdoor steeds minder efficiënt werken en op 70-jarige leeftijd is de efficiëntie ongeveer nog zo’n 10%.

Zie ook
 Ligand (biochemie)
 Agonist

 Externe links
http://www.slideshare.net/BiologieUU/hoofdstuk-11-deel-1-presentation
http://www.pzsignaal.nl/redox-signalering-2.html

Fysiologie
Moleculaire biologie
Microbiologie
Neurobiologie



Telezorg (Engels: Telecare, het Griekse tele betekent afstand) of "zorg op afstand" is een term voor het aanbieden van zorg voor de oude mensen en mensen in fysiek minder goede staat zodat ze zelfstandig in hun eigen huis kunnen blijven wonen waarbij geen direct contact is met zorgverlener.Christine Milligana Celia Roberts and Maggie Mort (2010) Telecare and older people: Who cares where? Social Science & Medicine Volume 72, Issue 3,  Pages 347-354 Volgens het NIVEL (Nederlands instituut voor onderzoek van de gezondheidszorg) is telezorg: "Alle zorg waarbij een zorgverlener niet fysiek aanwezig is".http://www.nivel.nl/pdf/Rapport-Monitor-Zorg-op-afstand.pdf Telezorg is een onderdeel van eHealth en verschillend van telegeneeskunde, telezorg verwijst naar het idee om mensen onafhankelijk in hun eigen huis te laten blijven wonen door ondersteunende technologieën voor het individu of hun verzorgersS. Stowea S. Harding (2010) Telecare, telehealth and telemedicine European Geriatric Medicine Volume 1, Issue 3, Pages 193-219. Onderdelen of onderliggende concepten van telezorg zijn: Telemonitoring, Teleconsultatie en Telecoaching. Het gebruik van sensoren kan deel uitmaken van een pakket dat ondersteuning biedt voor mensen met ziekten zoals dementie, of voor mensen met het gevaar van vallen. Het is belangrijk op te merken dat 'telezorg' niet alleen een waarschuwing is voor als iemand afdwaalt van huis, maar dat het ook een preventieve maatregel is waardoor mensen worden terug gebracht in de maatschappij en daar kunnen blijven door middel van regelmatige communicatie.

 Directe zorg
De meeste telezorg vermindert schade door te reageren op ongewenste gebeurtenissen en het snel uitgeven van een help signaal.
In zijn eenvoudigste vorm kan telezorg verwijzen naar een vaste of mobiele telefoon met een verbinding naar een meldkamer zodat de gebruiker alarm kan slaan. Technologisch meer geavanceerde systemen maken gebruik van sensoren, waarbij een hele range van potentiële risico's kunnen worden gecontroleerd. Dit kan het gevaar van vallen omvatten, evenals veranderingen in het milieu in de woning, zoals overstromingen en brand-en gaslekken. Mantelzorgers van mensen met dementie kunnen worden gewaarschuwd indien de persoon het huis verlaat of een ander afgebakend gebied. Wanneer de sensor geactiveerd wordt, stuurt deze een radiosignaal naar een centrale eenheid in de woning van de gebruiker, die vervolgens automatisch doorschakelt naar een 24-uurs bewakingscentrum waar getrainde operatoren de gepaste maatregelen kunnen nemen. Dit zou bijvoorbeeld kunnen zijn dat er contact opgenomen wordt met de lokale sleutelhouder, arts of andere hulpdiensten.

 Preventie
Sommige telezorgfuncties, zoals verhogen van de veiligheid en leefstijlobservatie hebben een preventieve functie zodat een verslechtering van het welzijn van de telezorggebruiker in een vroeg stadium geconstateerd kan worden. Telezorg omvat ook standalone telezorg wat geen signaal afgeeft naar een centraal centrum maar dit ondersteunt mantelzorgers door het geven van lokale (binnen huis) informatie in het huis van een persoon om te laten weten de persoon aandacht nodig heeft van de mantelzorger.

 Ontwikkeling telezorg apparaten
Telezorg diensten en producten zijn ontworpen met toenemende mogelijkheden, ze kunnen worden beschreven in de volgende categorieën:

Eerste generatie apparaten:
De eerste generatie apparaten zijn de eenvoudigste vormen van telezorg en omvatten een alarmknop die door de gebruiker geactiveerd kan worden. Dit kan een draagbaar apparaat zijn die de gebruiker om heeft zoals een hanger of een trekkoord in huis waarmee alarm geslagen kan worden. Eenmaal geactiveerd, communiceert de sensor een potentiële noodsituatie draadloos door naar een ontvanger in het huis (telefoon) via radiosignalen. De telefoon neemt automatisch contact op een call center of door de gebruiker aangewezen eerste contact

Tweede generatie apparaten:
De tweede generatie telecare systemen maken gebruik van een breder scala van sensoren die specifieke gevaren opsporen en vereisen niet dat de gebruiker ze activeert. Het call center is onmiddellijk op de hoogte van de locatie en het type van detector die heeft gealarmeerd en werkt door middel van een antwoord-protocol. Dit kan inhouden dat de gebruiker gebeld wordt om een vals alarm uit te sluiten of het bellen van een familielid of een andere passende hulpdiensten, zoals een ambulance of brand brigade. De waarschuwing kan ook doorgegeven worden aan de gebruiker binnen de woning door middel van een akoestisch alarm, knipperende lichten en zelfs vibrerende kussens kunnen de gebruiker wekken uit zijn slaap. Deze apparaten kunnen ook reageren op een signalering met de juiste correctieve actie en kunnen worden beschouwd als reactief in plaats van alleen preventief.

Derde generatie apparaten:
Derde generatie telecare systemen hebben nog meer complexe mogelijkheden zoals de meting, verzameling en analyse van gegevens in de woning van de gebruiker, die worden aangemerkt als "lifestyle monitoring" of leefstijlobservatie. De gegevens worden verstuurd naar een internet-portal die kan worden benaderd door de gebruiker, zijn of haar familieleden, mantelzorgers en professionals zodat ze een oogje in het zeil kunnen houden. Gegevens worden continu verzameld maar zijn soms niet direct beschikbaar om te bekijken: sommige systemen uploaden informatie tijdens een bepaalde periode van de dag. Sensoren kunnen worden gebruikt om de activiteiten bij te houden die zijn uitgevoerd door de gebruiker en kunnen daardoor zekerheid van hun welzijn te bieden. Ze kunnen beschouwd worden als preventief omdat ze in een vroeg stadium problemen kunnen opsporen en daardoor gevaar kunnen voorkomen

 Telezorg in Nederland
In Nederland zijn veel kleine projecten in ontwikkeling met als doel ouderen en zorgbehoevenden langer thuis te kunnen laten wonen. Deze projecten ziet men vaak in laag bevolkte regio's waar de sociale voorzieningen zijn weg getrokken. Om het voor ouderen mogelijk te maken om thuis te blijven wonen worden zij weer in contact gebracht met deze sociale voorzieningen door middel van ICT. Daarnaast vinden deze initiatieven ook plaats in verzorgingstehuizen om de mensen die daar verblijven te monitoren. Valsensoren zorgen ervoor dat personeel snel hulp kan bieden wanneer oudere mensen zijn gevallen en niet meer zelf op kunnen staan.

 Toekomst
Technologische vooruitgang leidt tot mogelijkheid van de bevordering van onafhankelijkheid en voor het verstrekken van zorg vanuit een sector met maatschappelijk initiatief. Een nieuwe mogelijkheid is het gebruik van navigatie / positionering systemen, zoals GPS voor mensen met dementie of andere cognitieve stoornissen.

Gezondheidszorg
Geneeskunde



Een veranderd bewustzijnsniveau is elk niveau van bewustzijn dat afwijkt van het normale. Bewustzijnsniveau is een aanduiding voor de mate waarin iemand alert is en reageert op stimuli uit de omgeving. Een licht verminderde alertheid of bewustzijn wordt soms aangeduid met de term "lethargie". Een lethargisch persoon is nog vrij makkelijk te wekken. Iemand die lijdt aan stupor kan niet worden gewekt vanuit een slapende toestand. Iemand in een coma kan niet reageren op stimuli. Er bestaan hulpmiddelen om het bewustzijnsniveau van een persoon te concretiseren zoals met de Glasgow-comaschaal.

Een veranderd bewustzijnsniveau kan worden veroorzaakt door veel verschillende factoren, waaronder vergiftiging, zuurstofgebrek in de hersenen, een verminderde bloedtoevoer, of een verhoogde intracraniële druk.

Langdurige bewusteloosheid wordt algemeen beschouwd als een gevaarlijke toestand, die zo snel mogelijk moet worden verholpen. Een veranderd bewustzijsniveau kan een teken zijn dat de hersenhelften of het reticulaire activatiesysteem zijn beschadigd. Een verminderd bewustzijnsniveau hangt samen met een toename in ziekte en sterfte. Het bewustzijnsniveau wordt daarom vaak gebruikt als uitgangspunt voor de medische toestand van een patiënt. Sommigen beschouwen het bewustzijnsniveau zelfs als een van de vitale functies.

 Bewustzijnsniveaus
De schalen en termen om het bewustzijnsniveau te classificeren verschillen, maar over het algemeen geeft een vermindering van respons op stimuli een wijziging van het bewustzijnsniveau aan:

 Niveau  Synoniem  Beknopt  Omschrijving Metabewust  Metacognitief of zelfbewustzijn  Bovenzinnelijk, bewust zijn van bewustzijn  Eigen denkprocessen kunnen monitoren en besturen naast alle criteria van het normale bewustzijnsniveau. Volgens de cognitieve neurowetenschap bevinden deze functies zich in de prefrontale cortex. Die ontvangt zintuiglijke inputsignalen vanuit diverse hersenschorsgebieden en implementeert de controle door feedback loops die zich gevestigd hebben in de mechanismen van neurale plasticiteit.  Bewust  Alert  Normaal, cognitief (arousal)  In staat zijn om prompt en spontaan naam, locatie, datum en tijd te kunnen geven. Het normale slapen waaruit een persoon gemakkelijk gewekt kan worden wordt ook beschouwd als normaal bewustzijnsniveau. Een 'troebel bewustzijn' of 'trance' zijn termen voor een lichte verandering van aandacht en waakzaamheid in het bewustzijnsniveau.  Verwardheid  Onduidelijkheid Ontregeld, verstoord denken en antwoorden  Niet snel de naam, locatie, datum en tijd kunnen geven wordt beschouwd als 'stompzinnig' of 'in de war'. Een verward persoon kan ontdaan zijn en heeft moeite met instructies opvolgen. Daarbij eventueel langzaam denken en mogelijk geheugenverlies.  Delier/Delirium  Gedesoriënteerd  Rusteloosheid, hallucinaties en soms wanen  Sommige schalen plaatsen delirium op een lager niveau, waarin iemand rusteloos of geagiteerd kan zijn en een duidelijk aandachtstekort heeft. Lethargie  Oververmoeidheid  Slaperigheid of slaapzucht  Een slaperig persoon die overmatige slaperigheid vertoont, die onsamenhangend mompelt als reactie of ongeorganiseerde bewegingen maakt.  Obtundatie  Bewustzijnsverlies  Vermindering van alertheid en trage psychomotorische reacties  Een afgenomen interesse in de omgeving, vertraagde reacties en slaperigheid.  Stupor  Bewusteloosheid  Bijna buiten bewustzijn, weinig tot geen activiteit  Zeer laag bewustzijnsniveau waarbij iemand alleen reageert op pijnprikkels met terugdeinzen of trekkebekken.  Coma  Bewusteloos  Kan niet gewekt worden, geen reactie op stimuli  Comateuze mensen reageren niet op stimuli, hebben geen corneareflex of gagreflex en vertonen soms geen pupilrespons door het licht.

Meetinstrumenten

Wereldwijd is de Glasgow-comaschaal (GCS) het meestgebruikte meetinstrument om de mate van bewustzijnsverlies bij een patiënt te meten. De GCS wordt vaak gebruikt bij mensen met traumatisch hersenletsel. De GCS is een korte test waarmee verbale en motorische uitingen en oogopeningsreflexen in reactie op stimuli worden gemeten. Een lagere score duidt op een lager bewustzijnsniveau.

De WAPA-score is een andere manier om het bewustzijnsniveau van een patiënt te meten. Hierbij wordt gekeken naar vier aspecten: Wakker zijn, Aanspreekbaarheid, Pijngevoeligheid en A-reactiviteit. De WAPA-score is nog makkelijker vast te stellen dan de GCS en is vrijwel even goed in staat het bewustzijnsniveau in kaart te brengen.

Oorzaken
Een veranderd bewustzijnsniveau kan wijzen op een aangetaste hersenfunctie. Het bewustzijnsniveau kan worden verlaagd wanneer de hersenen te weinig zuurstof krijgen, zoals het geval is bij zuurstofgebrek. Ook in een shocktoestand kan het bewustzijnsniveau dalen, omdat de hersenen niet genoeg bloed krijgen. Een verandering in de chemische samenstelling in de hersenen kan ook leiden tot bewustzijnsverlies. Een sterk toegenomen druk in de schedel (intracraniële druk) kan ook leiden tot bewustzijnsverlies. Dit kan ontstaan door traumatisch hersenletsel, zoals een hersenschudding. Ook hersenbloedingen kunnen bewustzijnsverlies tot gevolg hebben.

Soms kunnen infecties in het centrale zenuwstelsel kunnen ook zorgen voor bewustzijnsverlies. Bewustzijnsverlies is bijvoorbeeld een van de voornaamste symptomen van encefalitis. Neoplasmes in de schedelholte kunnen het bewustzijn ook aantasten. Ditzelfde geldt voor epilepsie.

Metabole stoornissen, zoals diabetes mellitus en uremie kunnen het bewustzijn aantasten. Verlaagde of verhoogde sodiumniveaus en uitdroging kunnen ook een invloed hebben op het bewustzijnsniveau. Een pH-waarde die buiten de range ligt die de hersenen kunnen verdragen, zorgt ook voor een verandering van het bewustzijnsniveau. Daarnaast kan een te hoge of te lage lichaamstemperatuur (hyperthermie of hypothermie) ook leiden tot een verandering van het bewustzijn.

Blootstelling aan drugs (zoals alcohol) of gifstoffen kunnen het bewustzijnsniveau ook verlagen.

Verandering van het bewustzijnsniveau kan ook ontstaan door een combinatie van de hierboven genoemde factoren.

Pathofysiologie
Hoewel de exacte neurologische processen die ten grondslag liggen aan alertheid, waakzaamheid en bewustzijn nog niet volledig bekend zijn, is het algemeen aanvaard dat de reticulaire formatie hierin een rol speelt. Het opstijgende reticulaire activatiesysteem is een groep neurale verbindingen die zintuiglijke input ontvangt en vanuit de reticulaire formatie de hersenschors activeert, via de middenhersenen en de thalamus. Dit systeem lijkt waakzaamheid en slaap te regelen. Wanneer het is aangetast, bijvoorbeeld door letsel, ziekte of metabolische afwijkingen, kan het bewustzijnsniveau veranderen.

Normaalgesproken worden stupor en coma veroorzaakt door schade aan de hersenstam, zoals bijvoorbeeld bij een laesie of hersenherniatie.  Mass lesions in the brain stem normally cause coma due to their effects on the reticular formation. Laesies boven het tentorium cerebelli, boven de kleine hersenen, leiden meestal niet tot een bewustzijnsverlies, tenzij ze erg groot zijn of beide hersenhelften treffen.

Behandeling
Behandeling hangt af van de mate van bewustzijnsverlies en de onderliggende oorzaak. Vaak wordt in eerste instantie dextrose toegediend om de bloedsuikerspiegel te verhogen. Soms wordt ook zuurstof, naloxone of thiamine toegediend.

Geneeskunde
Neurologische aandoening



Volksgeneeskunde is het geheel van alle, onder het volk levende, opvattingen over ziekten en daartegen gebruikte geneesmethoden. Simpelweg gezegd: als het volk voor dokter 'speelt'.Vrijdag de dertiende: bijgeloof en wat er achter zit/ S.J. van der Molen, 1979, pp. 136 (Prisma; 1886). Deze definitie is gangbaar in de antropologische en etnologische wetenschap, waarbij de term volksgeneeskunde slaat op opvattingen die in het verleden of heden zijn ontstaan.

In de geneeskunde wordt de term volksgeneeskunde iets anders geïnterpreteerd en gaat het in de definitie om de traditionele geneeskunde. De Wereldgezondheidsorganisatie (WHO) definieert de traditionele geneeskunde als volgt:  De WHO merkt ook op dat verkeerd gebruik van traditionele geneeswijzen negatieve en gevaarlijke effecten kan hebben. Volksgeneeswijzen zijn namelijk meestal niet onderzocht op werkzaamheid en veiligheid. Anderzijds acht de WHO zowel “onkritisch enthousiasme” als “niet-geïnformeerde scepsis” ongepast.

Bij ontbreken van de toegang tot de moderne geneeskunde, of in aanvulling daarop, is in sommige gebieden volksgeneeskunde ondanks de niet bewezen werkzaamheid en veiligheid nog steeds een belangrijk onderdeel van de gezondheidszorg. In andere gebieden zijn volksgeneeswijzen verder geëvolueerd richting de alternatieve geneeskunde.

 Verschil met volksgeneeskunst
Volksgeneeskunde en volksgeneeskunst zijn nauw aan elkaar verwant. Er bestaan rondom dit verschil verschillende opvattingen. Tegenwoordig gaat men ervan uit dat volksgeneeskunst, in tegenstelling tot de volksgeneeskunde, de beroepsmatige uitoefening van volks- en natuurgeneeswijze is, door niet-artsen.Vrijdag de dertiende, pp. 136.Zie voor het definitieprobleem rondom volksgeneeskunde: 'Volksmedizin: Abschied auf Raten. Vom definitorischen zum heuristischen Begriffsverständniss', in: Zeitschrift für Volkskunde, 94 (1998), pp. 233-257.

Onder het volk leven allerlei opvattingen over de genezende werking van allerlei planten, kruiden en andere geneesmiddelen. Er wordt wel gedacht dat deze middeltjes (al dan niet magisch) mens of dier kunnen genezen. De volksgeneeswijzen zijn soms al eeuwen in de mondelinge overlevering bekend.

Ziekten werden (en worden) toegeschreven aan demonen of aan geesten van overleden voorouders en via het gebruik van bepaalde geneeswijzen konden (en kunnen) de geesten worden verdreven of worden overgedragen aan een boom, dier of andere mensen.Dalfser muggen: volksverhalen uit een Overijsselse gemeente/ R.A. Koman, 2006, pp. 161.

 Voorbeelden volksgeneeskunde
Er leefden en leven vele voorbeelden van volksgeneeskunde onder het volk, die, mits zij verhalend zijn overgeleverd, tot de volksverhalen worden gerekend.

 Vermeend heilzame middelen
Er zijn diverse voorbeelden van middelen in de volksgeneeskunde waarvan gedacht wordt of werd dat deze heilzaam zijn. Enkele voorbeelden zijn:
 "Er werd vroeger gezegd dat als je gevallen was en de wond ging etteren, je de blaadjes van de weegbree moest gebruiken. De blaadjes moest je uittrekken, zodat de nerf van het blad overbleef. Dit moest je op de wond stippelen."
 "Van kankerkruiden moest je een aftreksel maken tegen de kanker. Tegen allerlei ziekten gebruikte men de wrangwortel, de gedroogde wortel van de Helleborus viridis." (Alle soorten van Helleborus zijn giftig.)
 "Een geraniumblad of koolblad leg je op een steenpuist. Dan trekt de puist uit."
 "Tegen wratten gebruik je de stinkende gouwe (Chelidonium majus). Dit is een plantje met gele bloemen, waaruit geel sap komt."Dalfser Muggen, 2006, pp. 162-178; zie hier ook meerdere vormen van volksgeneeskunde.
 "Tegen ontstoken tandvlees gebruik je huislook (Sempervivum).Vrijdag de dertiende, 1979, pp. 142.

 Ziekte uitdrijven, verjagen en overdragen
Het verdrijven en overdragen van een ziekte berust op het begrip, dat de kwaal het werk is van boze geesten. De oeroude opvatting is dat de ziekte een boosaardig wezen is. Dit wezen stelde zich wel voor als een dier (bijvoorbeeld een worm). De ziekte kan worden verdreven door 'belezing', 'bezwering', het 'bannen', door 'overdragen' en door 'sympathetische middelen''Sympathie' is de geheimzinnige kracht die veroorzaakt dat de een in 't verborgen invloed uitoefent op een ander. Zie: 'Sympathie', in: Folkloristisch Woordenboek van Nederland en Vlaams België/ K. ter Laan, 1949, pp. 399. en door bedevaarten.Folkloristisch woordenboek van Nederland en Vlaams België, pp. 438.

 Koorts wordt op een boom overgedragen, de zogenaamde koortsboom.
 Er zijn talloze besprekingen, tegen hartworm, tandworm, vingerworm (fijt), om bloed te stelpen (de 'bloedzegen').
 Jicht werd genezen door een hond mee in bed te nemen (zo bekend in de Achterhoek). Ook in de Zaanstreek kende men reumatiekhondjes.
 Tegen betovering wordt onttovering aangewend. Dit gebeurt met woorden, bezweringen, spreuken, met bespreken en gebaren en met talismans en amuletten.

In rooms-katholieke streken is de verering van heiligen en van een schutspatroon van grote betekenis in de volksgeneeskunde. Daarbij komen de votiefgaven, de relikwieën en vooral ook de bedevaarten. Veel bedevaarten (naar plekken met heilzaam water bijvoorbeeld) worden gedaan ter voorkoming van of ter genezing van ziekten en kwalen. Bij bedevaarten heeft ook de naam grote invloed. Men offert rozen tegen de roos, tarwebloem tegen 'bloem' op de ogen en nagels (spijkers) tegen nagelgaten (steenzweren).
Voor velen zijn de veertien noodhelpers de eerste en laatste toevlucht.'Volksgeneeskunde', in: Folkloristisch woordenboek van Nederland en Vlaams België/ K. Ter Laan, 1949, pp. 437-439; zie hier ook meerdere vormen van volksgeneeskunde.

In protestants-christelijke kringen, m.n. in de charismatische hoek maar ook steeds meer in traditionele protestantse kringen, vindt o.a. gebedsgenezing plaatsGebedsgenezing: boerenbedrog of serieus alternatief/ J. van Saane, 2008, alsook bevrijding. Deze 'bevrijding' ziet men als een bediening, waarbij zieken door gebed wonderbaarlijk worden genezen en demonen worden uitgedreven. Dit theologische concept loopt parallel met de orthodox-joodse en katholieke traditie van exorcisme.'Bevrijding', in: 'De bok der zonde. Satanisch ritueel misbruik in de orthodox-protestantse vertelcultuur'/ R.A. Koman, in: Volkskunde, 111 (2010), pp. 52-53.

Overige vermeend heilzame handelingen
 "Het hemd andersom aantrekken is een middel tegen de koorts."Dalfser Muggen, 2006, pp. 162-178.
 "Een doodvlek (dat wil zeggen een moedervlek) verdwijnt als men ermee langs een lijk wrijft.Folkloristisch woordenboek van Nederland en Vlaams België, pp. 437.

Historische en hedendaagse vormen van volksgeneeskunde, inclusief de gerelateerde verhalen, worden tegenwoordig door het Meertens Instituut verzameld en bewaard.KNAW/Meertens Instituut, type TM 4302 Volksgeneeskunde Nederlandse Volksverhalenbank

 Mensen met 'vermogens'
In de niet-academische volksgeneeskunst werden en worden tovenaars, heksen, sjamanen, gebedsgenezers, duivelbanners en dergelijke geacht over bijzondere vermogens te beschikken: zij die meer dan anderen kunnen. Zij kunnen in de volksgedachte onder meer pijn, lichamelijke of psychische kwalen wegbidden (al dan niet door het opzeggen van bezweringsformules), een betovering ongedaan maken, of een duivelplaag doen verdwijnen. Naast heiligen spelen zij een grote rol in de volksgeneeskunde.Volkscultuur: een inleiding in de Nederlandse etnologie./ T. Dekker, H. Roodenburg [et al.](red.), 2000, pp. 273.

Patiënten c.q. cliënten op de medische markt doen een beroep op deze bemiddelaars om genezing of verzachting van een kwaal te bewerken. Zij passeren daarmee de officiële gezondheidszorg, soms omdat zij teleurgesteld zijn, soms ook omdat zij al bij voorbaat meer geloof hechten aan de sacrale dan aan de academische en professionele geneeskunde.'Geloven in genezen: beschouwingen over recent onderzoek'/ M. Gijswijt-Hofstra, in: Volkskundig Bulletin, 17 (1991), pp. 118-142. Het raadplegen van deze bemiddelaars wordt doorgaans als volksgeloof betiteld. Medici zien het magisch handelen in deze vorm van geneeskunst als kwakzalverij.Volkscultuur, 2000, pp. 273.

WHO-strategie voor traditionele en aanvullende geneeswijzen
In het jaarrapport 2019 vat de WHO de nieuwe inzichten samen die over de jaren 2000-2019 zijn geput uit bijdragen van 179 WHO-lidstaten. Hiermee wil de WHO politici, medische beroepen en het publiek een beter inzicht geven in de waardevolle bijdrage van de traditionele en aanvullende geneeswijzen aan gezondheid en welzijn. De WHO ziet die bijdrage onder meer bij preventie en bij levensstijlgerelateerde chronische ziekten in een tijd van vergrijzing en krimpende overheidsbudgetten.

Strategie 2002-2005
In een eerste wereldwijde “Strategie voor traditionele geneeswijzen 2002–2005” maakte de WHO een onderscheid tussen ontwikkelingslanden, waar traditionele geneeswijzen sterk zijn ingeburgerd (Latijns-Amerika; China, 40%), of zelfs primeren (Afrika, 80%), en landen met een overheersend allopatisch geneeskundemodel zoals Europa, Noord-Amerika en Japan, waar men het eerder heeft over “aanvullende” of “alternatieve” geneeswijzen. Ook in die landen deed een ruim percentage van de bevolking al minstens eenmaal een beroep op deze geneeswijzen (gaande van circa 40% in België tot 75% in Frankrijk).  In het rapport betreurt de WHO voorts het gebrek aan betrouwbare en officiële gegevens, evenals het feit dat slechts 25 van de 191 lidstaten een aangepast beleid hebben inzake traditionele geneeswijzen.

Op het WHO-congres Traditionele Geneeswijzen in november 2008 werd in de Beijing declaration gepleit voor de integratie van traditionele en aanvullende geneeswijzen in het nationale gezondheidsbeleid.

Strategie 2014-2023
In 2013 publiceerde de WHO haar nieuwe strategie 2014-2023 inzake traditionele en aanvullende geneeswijzen, met als doelstellingen:
 beleid: waar mogelijk deze geneeswijzen integreren in de nationale gezondheidszorg
 veiligheid, efficiëntie en kwaliteit bevorderen door het opbouwen van een globale kennisbank, en bijstand inzake regulering en standaardisatie
 de toegankelijkheid voor deze geneeswijzen vergroten, vooral naar armere bevolkingsgroepen
 het bevorderen van therapeutisch verantwoord gebruik van deze geneeswijzen door medisch personeel, en zelfzorg door consumenten.

Het rapport bespreekt verder de uitdagingen waar lidstaten voor staan, doet concrete beleidsvoorstellen, en sluit met een lijst van indicatoren om elk van de strategische doelstellingen te meten, op nationaal vlak.

Wereldgeschiedenis
In de wereldgeschiedenis worden tal van traditionele geneeswijzen vermeld zoals de traditionele Chinese geneeskunde, de ayurveda uit India en andere vormen van Oosterse geneeskunde (Japan, Korea, Oeigoeren), de Arabische Unani-geneeswijze en de geneeskunst uit het islamitische gouden tijdperk (750-1257), antieke manuscripten uit Georgië, of de bush medicine van de Aborigines in Australië.

Zie ook
Alternatieve geneeswijze van A tot Z
Breukenboom
Heks (persoon)#Middelen tegen heksen
Kwakzalverij
Spijkerboom

Externe links
Traditionele geneeskunde bij de WHO

Alternatieve behandeling
Geneeskunde
Volksverhaal



De Xavier University School of Medicine (XUSOM) is een commerciële academische opleiding voor geneeskunde in Oranjestad, Aruba. De universiteit met dezelfde naam op Bonaire werd in 2010 overgeplaatst naar Curaçao en toen hernoemd naar Avalon University School of Medicine.

De XUSOM werd in 2005 opgericht en is een initiatief van de Arubaanse regering. Er wordt door Amerikaanse docenten les gegeven in het Engels. De schoolinstelling beschikt over state-of-the art-faciliteiten, zoals laboratoria met benodigde apparatuur, anatomie-musea en draadloze technologie. De anatomische lessen worden gegeven in het Dr. Horacio E. Oduber Hospitaal in Oranjestad.Masterstudies, Xavier University School of Medicine

De opleiding is geaccrediteerd met de hoogste accreditatie van de Caribbean Accreditation Authority for Education in Medicine and other Health Professions (CAAM-HP) en de Accreditation Commission of Colleges of Medicine (ACCM).The Indian Panorama, Xavier University School of Medicine receives full CAAM-HP Accreditation, 24 augustus 2018

 Zie ook
 Lijst van hogeronderwijsinstellingen in de Nederlandse Caraïben

Aruba
Universiteit
Geneeskunde



Een medische zelftest dient om bepaalde ziektes of aandoeningen zelf thuis aan te tonen. De testen kunnen worden uitgevoerd op verschillende lichaamsstoffen zoals urine, bloed en speeksel. Zelftests zijn verkrijgbaar bij apotheek, drogist of online.

Soorten
Tot de bekendste zelftests behoren:
 Allergiezelftest
 Amslerrooster (gezichtsveld)
 Chlamydiatest
 Cholesteroltest
 Coeliakietest
 diabetestest
 Menopauzetest
 Ovulatietest
 Zwangerschapstest

CE-teken
Zelftests die in Nederland verkocht mogen worden, dienen te zijn voorzien van een CE-teken. Dit teken dient te worden gevolgd door een nummer. Dit nummer geeft de zogenaamde Notified Body (keurende instantie) aan die de test heeft beoordeeld. Een verplicht onderdeel van een dergelijke aanmelding is een lekenonderzoek. In dit onderzoek dient te worden aangetoond dat de zelftest geschikt is om te worden uitgevoerd door leken of particulieren.

Zelftests worden bij de beoordeling voor het CE-kenmerk ingedeeld in verschillende klassen. Dit is vastgelegd in Europese wetgeving (lijst 2A, 2B of 3 geeft aan aan welke eisen een test dient te voldoen). Hoe hoger ingedeeld, des te zwaarder zijn de eisen gesteld aan de test, bijsluiter en verpakking.

Controle
Door de verkoop van niet toegestane testen (onder meer hiv, hepatitis, Mexicaanse griep) zijn zelftests tot voor enkele jaren minder goed ontvangen door de medische wereld. Met de komst van nieuwere testen en scherper toezicht (onder andere door de IGZ) verandert dit beeld. De huidige testen zijn toegestaan voor gebruik thuis en voldoen aan specifieke eisen als specificiteit en sensitiviteit.

Bij de aankoop van een zelftest is het ook verstandig te letten op de aanbieder (ISO-gecertificeerd) van de test. Een zelftest welke aangeboden wordt via drogist of apotheek is altijd voorzien van het juiste CE-keurmerk.

Tot de meest sensitieve en specifieke zelftests behoren de zwangerschapstest, de ovulatietest en de menopauze test. De betrouwbaarheid van dergelijke hormonale testen ligt nagenoeg op 100% aangezien zowel de sensitiviteit als specificiteit vaak meer dan 99% bedragen.

Door recente onderzoeken worden SOA testen (chlamydia, syfilis en gonorroe) sterk afgeraden. Deze testen zijn niet gevoelig en betrouwbaar genoeg gebleken.

Zelftests met een voldoende nauwkeurigheid zullen de komende jaren, mits juist gereguleerd, een toenemende rol spelen in het zelf actief monitoren van de gezondheid. Nu vaak nog met immunochromatografische sneltesten, in de toekomst steeds vaker via zelftests gebaseerd op nanotechnologie.

Geneeskunde
